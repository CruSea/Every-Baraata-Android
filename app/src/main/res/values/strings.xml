<resources>
    <string name="app_name">EBCOM</string>

    <string name="action_settings">Settings</string>
    <string name="action_home">Home</string>
    <string name="action_favorite">Favorites</string>


    <string name="title_activity_hiliwinaw">Hiliwinaw</string>
    <string name="title_activity_second">Second</string>
    <string name="title_activity_get">GetActivity</string>
    <string name="btn_simple_tabs">Simple Tabs</string>
<!--    Menu Items-->
    <string name="teleshtaol">Teel-Eshtaa’ol</string>
    <string name="about">Waa’ee Keenya</string>
    <string name="about_detail">Application kun Gireet Komiishin Ministrii Itiyoophiyaan kan qophaa’e yoo ta’u, yaada dabalataa yookiin gaaffii yoo qabaattan lakkoofsa keenyaan nuuf barreessaa. </string>
    <string name="yidewulu">Bilbilaa</string>
    <string name="asteyayet">Yaada</string>
    <string name="for_email">Gara :</string>
    <string name="title">Mata-Duree :</string>
    <string name="message">Ergaa</string>

    <string name="write_comment">yaadaaf gaaffii qabdu barreessi!</string>
    <string name="please_add_message">Maaloo Ergaa keessan barreessaa</string>
    <string name="choose_email">Choose  Email:</string>
    <string name="about_teleshtaol">Waajjira Gireet Komiishin Ministiriitti 0116174400 irratti bilbiluun ergaawwan barsiisoo ta’anii fi tajaajila gorsaas argachuu dandeessu. Dabalataanis yeroo hojiitti Wiixataa hanga Jimaataatti sa’a 3:00 hanga 11:00 tti bilbilaan ogeessota waa’ee gaa’ela duraa fi gaa’ela keessaa akkasumas kadhataa fi tajaajila hafuuraa biroos argachuu dandeessu.</string>


    <string name="send">Ergi</string>
    <string name="videos">Dhuga Ba’iinsa</string>


<!--    Share links-->

    <!--    Yegziabher hiliwuna-->

    <string name="egziabher_ale_link">https://www.everybarataa.com/a/isthere.html</string>
    <string name="egziabher_manew_link">https://www.everybarataa.com/a/whois.html</string>
    <string name="egziabher_menor_ergit_new_link">https://www.everybarataa.com/a/Godreal.html</string>
    <string name="bemejemeria_hulu_neger_bado_neberin_link">https://www.everybarataa.com/a/nothing.html</string>
    <string name="egziabherin_man_feterew_link">"https://www.everybarataa.com/a/created.html"</string>
    <string name="egziabher_yet_new_link">https://www.everybarataa.com/a/where.html</string>

    <!--    yehiwot tiyakewoch-->

    <string name="hiwot_lemin_kebad_hone_link">https://www.everybarataa.com/m/life.html</string>
    <string name="yehiwote_alama_mndnew_link">https://www.everybarataa.com/a/purpose.html</string>
    <string name="bechink_sinikebeb_link">https://www.everybarataa.com/a/tragedy.html</string>

    <!--    wesibina yefikir ginignunet-->

    <string name="wesibina_yefikir_guadegna_link">https://www.everybarataa.com/a/intimacy.html</string>
    <string name="lifers_yetekarebe_tidar_link">https://www.everybarataa.com/a/marriage.html</string>
    <string name="yewesib_film_mirkogna_link">https://www.everybarataa.com/a/struggling.html</string>
    <string name="ewunetegna_yesetoch_mebt_akibari_link">https://www.everybarataa.com/a/women.html</string>

    <!--    egzibaherin mawek-->

    <string name="egziabherin_begil_mawek_link">https://www.everybarataa.com/a/personally.html</string>
    <string name="egziabher_tselotin_yimelisal_link">https://www.everybarataa.com/a/prayers.html</string>
    <string name="eyesus_manew_link">https://www.everybarataa.com/a/whowas.html</string>
    <string name="eyesus_lemin_mote_link">https://www.everybarataa.com/a/whydid.html</string>



<!--    Video name  array -->
    <string name="movie_title_one">Namni maraate akkamitti fayye?</string>
    <string name="movie_title_two">Rakkina dubbachuun qaban ture..</string>


<!--    video link arrays -->
    <string name="movie_title_one_link">https://www.youtube.com/watch?v=UHH5qcctg10</string>
    <string name="movie_title_two_link">https://www.youtube.com/watch?v=ySYWtBx9NgA</string>


    <!--    Yegziabher hiliwuna-->
    <string name="yegziabher_hiliwuna">Jiraachuu Waaqayyoo</string>

    <string name="egziabher_ale_title">Waaqayyo ni jiraa?</string>
    <string name="egziabher_manew">Waaqayyo eenyudhaa?</string>
    <string name="egziabher_menor_ergit_new">Waaqayyo dhuguma ni jira?</string>
<!--    <string name="egziabher_menor_ergit_new">Jiraachuun Waaqayyoo mirkaneeffamaadhaa?</string>-->
    <string name="bemejemeria_hulu_neger_bado_neberin">Jalqabarratti wanti hundi duwwaa turee?</string>
    <string name="egziabher_man_feterew">Eenyutu Waaqayyoon Uume?</string>
    <string name="egziabher_yet_new">Waaqayyo eessa jiraa?</string>

<!--    yehiwot tiyakewoch-->
    <string name="yehiwot_tiyakewoch">Gaaffiiwwan jireenyaa</string>

    <string name="hiwot_lemin_kebad_hone">Jireenyi maaliif akkas ulfaatee?</string>
    <string name="yehiwote_alama_mndnew">Kaayyoon jireenya koo maalidhaa?</string>
    <string name="bechink_sinikebeb">Yommuun dhiphinaan marfamu Waaqayyo eessa jiraa?</string>

<!--    wesibina yefikir ginignunet-->
    <string name="wesibina_yefikir_ginignunet">Quunnamtii saalaa fi jaalala</string>

    <string name="wesibina_yefikir_guadegna">Barbaacha jaalallee fi quunnamtii saalaa</string>
    <string name="lifers_yetekarebe_tidar">Gaa’illi diigamuuf jedhu abdii qaba ta’aa?</string>
    <string name="yewesib_film_mirkogna">Fiilmii quunnamtii saalaatiin booji’amuu</string>
    <string name="ewunetegna_yesetoch_mebt_akibari">Mirga dubartootaa kan dhuguma kabaju</string>

<!--    egzibaherin mawek-->
    <string name="egziabherin_mawek">Waaqayyoon beekuu</string>

    <string name="egziabherin_begil_mawek">Waaqayyoon dhuunfaatti beekuu</string>
    <string name="egziabher_tselotin_yimelisal">Waaqayyo Kadhannaa Keenyaaf Ni Deebisaa?</string>
    <string name="eyesus_manew">Yesus Eenyu Turee?</string>
    <string name="eyesus_lemin_mote">Yesus maaliif du\’e?</string>


<!--    detail local contents -->

    <string name="egziabher_ale_content">\n\n<b>Waaqayyo jiraa? Waaqayyo dhuguma jiraachuusaa kan mirkaneessan sababiiwwan kallattii ja’atu jira.</b>
        \n\n<b>Maarliin Adaamsaniin</b>
\n\nJiraachuu Waaqayyoo nama ragaadhaan sitti himu ni jaallataa? Amanuu qabda jechuudhaan utuu mataa sin xaxiin karaa kallattiidhaan siif mirkaneessuun yoo sitti argisiise hin gammadduu? Armaan gaditti sababiiwwan jiraachuu Waaqayyoo bifa ifa ta’een mirkaneessan dhihaataniiru.
\n\nDuraan dursa garuu waan tokko hubadhu. Namni tokko nama jiraachuu Waaqayyoo mormudha yoo ta’e, ragaan kamiyyuu isa amansiisuu hin danda’u. Dhalli namaa samiitti ol ba’ee Baatiirra /Ji’a/ akka qubate namni haalu tokko ragaan kamyyuu ejjennoo isaa kana isa jijjiirsisuu hin danda’u. Fakkiin nama Baatiirratti ka’ee, warra gara Baatiitti ol ba’an waliin gaaffii fi deebii gochuun fi dhagaan Baatii irraa dhufellee nama haalu sanaaf gatii hin qabu. Kunis namichi ‘Namni gara Baatiitti ol ba’uu hin danda’u’ ejjennoo jedhu waan qabuufidha. Namoonni tokko-tokko waa’ee jiraachuu Waaqayyootiif raga gahaa utuu qabaatanii, dhugaa kana akka hin fudhanne sagalee Waaqayyo ni dubbata[1]. “garaa keessan guutuudhaan yoo ana barbaaddattan, ana in argattu”[2]. Waa’ee jiraachuu Waaqayyootiif ragaa utuu hin barbaadiin dura, Waaqayyo yoo jiraate ani isa beekuudhaaf nan fedhaa? Jedhiitii mee of gaafadhu. Itti fufiis sababiiwwan armaan gadii hubadhu.
\n\n<b>1.Waaqayyo jiraa? Wal-xaxiinsa haala uumam dhachee keessatti mul’atu kaayyoodhaan wixineessee kan uumee fi bulchaas kan jiru uumaan tokko jiraachuu isaa mirkaneessa.</b>
\n\nTarreeffamanii kan hin dhumne wixineewwan Waaqayyoo hedduu yoo ta’anillee muraasni kunoo!
\n\n<b>Dadhee</b> ​hangi dacheen geessu sirriitti beekama. Harkisni Dachee hanga ol fageenya maayilii 50tti irra caalaatti qilleensa Naayitiroojiinii fi Ooksijiiniidhaan haguugame akka qabaannuu godheera. Hammi lafaa utuu akka Meerkurii xiqqaa ta’eera ta’eetii Dacheen qilleensa akkasii qabaachuu hin dandeessu ture. Dacheen akka pilaaneetii Guuppiter guddoo utuu taateetti ta’ee qilleensa ishee marsee argamu Naayitiroojinii qofaa ta’a ture. [3] Pilaaneetota hanga ammaatti beekaman keessaa biqiltootaa, bineensotaa fi ilmaan namaaf kan ta’u qilleensa mijataadhaan kan marfamtee jirtu Dachee qofaa dha.
\n\nDacheen Aduu irraa fageenya sirrii irratti argamti. Utuu Aduurraa xiqqoo fagaatteetti ta’ee hundi keenya qilleensa diilallaan lafa kanarraa dhumna ture. Utuu immoo kana caalaa gara Aduutti siiqxeetti ta’ees hundi keenya gubannee dhumna ture. Dacheen bakka amma jirtu irraa jijjiirama garmalee xiqqaa ta’e utuu gootee wanti lubbuu qabu tokko lafarra jiraata jedhamee hin yaadamu. Dacheen toora ishee eeggattee Aduu marsuudhaan sa’a tokko keessatti maayilii 67,000 yommuu naannoftu, utuu dandii ishee hin gadhiisiin fuula lafaatiif qilleensa ho’aa fi diilalla’aa wal madaalu kennaa jirti.
\n\nBaatiin /Addeessi/ qabiyyee sirrii ta’e kan qabduu fi fageenya harkisa isheef mijatu irratti argamti. Addeessi bishaan galaanaa akka bakka tokko hin ciifneef dhahaa bishaanii uumuudhaan ardiiwwan akka dhaha bishaan kanaan rukutaman taasifti[4].
\n\nBishaan uumama bifa, foolii fi mi’aa hin qabne yoo ta’u, bishaan malee garuu lubbuun hin jiru. Biqiloonni, bineensonni fi ilaan namaa bishaan irraa uumaman. Qaama namaa keessaa 2/3 bishaanidha. Amalli bishaanii lubbuudhaaf mijataadha. Qabxiin bishaan itti danfuu fi deebi’ee qabbanaa’u bifa adda ta’een olaanaa dha. Ho’inni bishaanii ho’iinsa qaamaa Faranayit digirii 98.6 tursuudhaan qulleensa jijjiiramau keessa akka jiraannu nu dandeessisa.

\n\nBishaan hanqina hunda guutuu danda’a. Akkaataa kanaan hanqina keemikaalota kumaatamatti lakkaa’aman guutuudhaan gara hidda dhiigaa warra xi-xiqqaatti akka makaman godha [5].
\n\nBishaan amala keemikaalummaa irraa bilisadha. Uumama keemikaalotaa utuu hin jijjiiramiin nyaanni, daawaan gara-garaa fi albuudonni bulbuluudhaan dhagni keenya akka itti fayyadamu godha.
\n\nBishaan uumamaan amala adda ta’e qaba. Harkisa dachee cabsee keessa darbuudhaan lafa jala irraa maduudhaan biqiltoota keessa ol yaa’uu danda’a. Mukoolee gur-guddoo ta’aniif illee nyaata isaan gabbisuu fi lubbuu kennan ni dhiyeessa.
\n\nBishaan itituu kana danda’u irraa gara jalaatti waan ta’eef, bishaan inni itite suni irra keessa waan ciisuuf yeroo woqtiin gannaa dhufu qurxummileen achi keessa akka jiraatan haala mijataa uuma.
\n\nQaama dachee keessaa harki 97% bishaan keessatti haguugamee argama. Soogiddummaa bishaan galaana keessaa dhabamsiisuudhaan bishaan qulqulluun bokkaa ta’ee dacheef akka roobu kan godhu seeri uumamaa jira. Hurriin bishaan galaanaa keessaa soogidda dhabamsiisuudhaan duumessa uuma. Duumessis qilleenssaan samiirra oofamee lubbu qabeeyyii lafarra jiran hundaaf bifa bokkaatii rooba. Seerri kuni waan faayidaarra oole tokko seera itti fufiinsaan deebisee fayyadamuudha[6]. Sababii itti fufiinsa seera kanarraan kan ka’e lubbu qabeeyyiin lafarra jiraatu.
\n\nSammuun namaa​ al-takkaatti odeeffannoo hedduu keessummeessuudhaan dandeettii dinqii ta’e qaba. Sammuun kee halluuwwan sitti mul’atan, haala qilleensa naannoo keetti argamuu, yeroo lafarra ejjettu wanta miila kee keessaan sitti dhaga’amu, sagaleewwan naannoo keetti argaman, gogiinsa afaan kee hunda ni keessummeessa. Sammuun kee miira kee, yaada kee, yaadannoo kee hunda,
\n\nni keessummeessa. Kana hunda gochaa hojii qaama kee hunda jechuunis, hargansuu, liphisuu ijaa, miira dheebuu fi beela’uu akkasumas sochii harkaa fi humna dhagina kee hunda hordofuuf dandeettii qaba.
\n\n<b>Sammuun namaa</b> sekondii tokko keessatti ergaawwan miliyoona tokkoo ol ta’an keessummeessuu danda’a[7]. Kuni hojii adda baasuu fi qulqulleessuuti. Wantoota naannoo kee jiraniif xiyyeeffannaa kennuudhaaf dandeettiin sammuu keetiif kennamu buusaa dhagna kee warra biro waliin ta’ee bifa adda ta’een kan hojjetudha. Sammuun kee dandeettii sababa dhiyeessuu, madaaluu, miiraa, yaaduu, karoorsuu, nama waliin hariirroo uumuu fi murtoo laachuudhaaf dandeettii qaba.
\n\nQaroon ijaa halluuwwan miiliyoona torba ta’an adda baasuudhaaf dandeettii qaba. Haala nama dinquun al-takkaatti ergaa miiliyoona 1.5 ta’u keessummeessuu danda’a[8]. Saayinsiin waa’ee uumama lubbu qabeeyyii qoratu (Evolution) jijjiirama qaama irraaan mul’aturratti xiyyeeffannaa godha. Garuu saayinsiin kuni waa’ee hundee uumama ijaa, sammuu yookaanis lubbu dhabeeyyiin yoom jiraachuu akka eegale ibsa kennuu hin danda’u.
\n\n<b>2. Waaqayyo jiraa? Uumama hundaaf hundee kan ture ka’umsi maalidhaa?</b>
\n\nUumamni amma mul’atu kuni dho’iinsa tokko duwwaadhaan akka argame beektonni saayinsii ni amanu. Jalqabni addaa kunis uumamuu uumama hundaaf sababa ta’eera jedhu. Umamuu samii, lakkoofsa baraa fi yeroof illee dho’iinsi kuni /Big Bang/ sababa akka ture ni dubbatu.

\n\nOggeessa barnoota Fiiziksii kan ta’e Roobert Jastrow qaama jajjaboo malee waa’ee Waaqayyoo beekuun hin danda’amu jedhee kan amanu akkas jedheera “Sanyiin uumamaa raawwii isa jalqabaa irratti kan hundaa’e dha. Tokko-tokkoon hurjii, Pilaaneetiin fi wanti lubbuu qabu hundi kan argame sababa dho’iinsa kanaanidha. Balaqqeesa tokkichaan uumamni hundi uumameera. Garuu suni hundi akka ta’u eenyu akka godhe beekuu hin dandeenyu jedhu” [9].
\n\nKalaqa barnoota Fiiziksiidhaan badhaafama Noobeel kan qabu Steven Weyinberg akkas jedheera, “Battala dho’iinsa sanaatti ho’iinsi uumamaa digirii miliyoona kuma dhibba tokko ture. Uumamni ifaan guutamee ture” [10].
\n\nUumamni dur-ganamaa eegalee jalqaba qaba ture. Kanaaf jalqaba kana akka eegalu kan godhe eenyudhaa? Beektonni saayinsii garuu ifaa fi dho’iinsa akka tasaa kanaaf ibsa gahaa kennuuf dandeetti hin qaban.
\n\n<b>3. Waaqayyo jiraa? Uumamni seera uumamaa wal-fakkaatuun bulfama. Maaliif?</b>
\n\nHarkisini dachee hin jijjiiramu, bunni ho’aan minjaalarra kaayyannu garuu qabbanaa’aa deema. Akkasumas dacheen sa’atii 24 keessatti ofirra naannofti, saffisni ifaa lafarrattis ta’e samiirratti hin jijjiiramu.
\n\nSeera uumamaa isa hin jijjiiramne kana maaliif akkasitti adda baasnee beeknaa? Uumamnis maaliif akkas seera qabeessa ta’e ta’aa?
\n\n“Kuni hundis beektota saayinsii gur-guddootti dinqii ta’ee ture. Sirna uumama isa shalaga herregaan bulchu dhiifnee sirna uumama isa seeraan gaggeeffamu hubachuun nama rakkisa. Yaada keessa keenyaan haala hin eegamneen yeroodhaa gara yerootti sirna uumama jijjiiramu arguu dandeenya, yookaans jireenyaa irraa gara jireenyaan alaatti sirna uumamaa akkuma mijatetti mul’atee dhaamu”[11].
\n\nElktiroo dayinaamiksii kuwantemiidhaan badhaasa kan qabu Riichaard Feyinman akkas jedheera, “Uumamni shala herregaa ta’uunshee icitii hiika hin argannedha, seeronni sirna uumamaa jiraachuun isaanii waan dinqiidha”[12].
\n\n<b>4. Waaqayyo jiraa? DNA n seelii jiraataa tokkoof ragaa kenna, amalasaas ni gaggeessa.</b>
\n\nLeenjii fi barnootni kamiyyuu kaayyoodhaan qopheeffama. Namni kitaaba barnootaaf oolu qopheessu tokko kaayyoodhaan qopheessa. Dhagina keenya keessa seelii hunda keessa qajeelfamni sgantaa kompiuteraa fakkaatu akka jiru ni beektaa? Akkuma beekamu sagantaan kompiuteraa lakkoofsa 0 fi 1n (01) hojjeta. Akkaataan tarreeffama lakkoofsota akkasii 11001010101000 kompiuterichi maal hojjechuu akka qabu itti hima. Toftaan odeeffannoon seelii DNA ilmaan namaa keessa jiru kana waliin wal-fakkeenya qaba. Beektonni saayinsii keemikaalota gabaajeedhaan waamaman afraniin kan tolfamanidha. Isaanis (A)(T)(G) fi [C] jedhamu. Seelii namaa keesstti akkaataan taa’umsa isaanii akka armaan gadiitti CGTGTGACTCGCTCCTGAT..fakkaata. Selii nama hundaa keessatti sagantaa qubee kana fakkaatu biiliyoona sadii ta’utu jira. Seelicha maal gochuu akka qabu kan nutti himan jechuudha. Silkii moobayilii kee sgalee biip jedhu akka dhageesisu gochuun ni danda’ama. Akkasumas DNA abbaa qubee miliyoona sadii seelichaaf qajeelfama kenna. Qajeelfamichis guutuudha[13].
\n\nKuni maaliif nama dinqaa? Sagantaan odeeffannoo kuni attamiin seelii namaa keessatti diriirfamee? Isaan kuni keemikaalota salphaa duwwaa utuu hin taane qaamni namaa attamiin akka ijaaramuu qabu qajeelfama kan kennanidha.
\n\nOdeeffannoo qindaa’e kana saayinsiin baayolojii nuuf ibsuu hin danda’u. Kana namni tokko kaayyoodhaan yoo qindeesse malee qajeelfama akkasii argachuun hin danda’amu.
</string>

    <string name="egziabher_ale_content1">\n\n<b>5. Waaqayyo jiraa? Eeyen Waaqayyo jira. Sababiinsaas nu hordofaa jira. Gara isaattis akka dhihaannu ni barbaanna, karaas ni qopheessa.</b>
\n\nYeroo tokko jiraachuu Waaqayyootti hin amanu ture. Akkuma nama gantuu tokkootti yeroo namoonni jiraachuu Waaqayyootti amanan ana dhiphisa ture. Namoonni Waaqayyotti hin amanne akka Waaqayyo hin jirre namoota amansiisuuf jedhanii maaliif humnaa fi yeroo isaanii balleessuu? Kana akka raawwatan kan isaan taasisu maalidhaa? Ani dhuunfaa kootti kana kanan godhu gaddaan ture. Namoonni garraammiin tokko-tokko wanta abdii namaaf ta’uu hin dandeenyetti amanachuudhaan akka hin gowwomfamneef jedheen ture kanan humnaa fi yeroo koo balleessu. Dhuguma yoon dubbadhe saba gara biraas nan qaba ture. Innis yommuun warra amanan wajjin wal-falmu yookaan yommuun isaan qoru ana amansiisuu danda’u yoo ta’e kan jedhu abdiin keessa koo ture. Yaaliin koo hundi waa’ee Waaqayyo ofirraa buufachuu fi dogoggora amantootaa yoon isaaniif mirkaneesse dhimmichi waan dhume anatti fakkaata ture. Gaafa sanas anis bilisummaadhaan waanan jireenya koo itti fufu anatti fakkaata ture. Garuu wanti ani hin hubanne tokko jira ture. Dhimmi Waaqayyoo kuni akkas cimee akka ana qabuuf sababii kan ta’e immoo Waaqayyo mataansaa ana irraa dhimma cimaa qabaachuu isaa ture. Waaqayyo namoota biratti beekamuu fedha. Kan unuun uumes akka isa beeknuufdha. Jiraachuu isaa wantoota nuuf mirkaneessan hedduu naannoo keenya tarreesseera. Haala nama hin shakkisiifneen waa’ee jiraachuu isaa fuula keenya duratti diriirseera. Haala ani jiraachuu isaa duraa miliquu hin dandeenyeen wanti hundi fuula koo dura taa’ee jira. Jiraachuu isaa gaafan amanee harka kenne “Ga’e haa ta’u ana mooteetta”n ittiin jedhe. Namoonni jiraachuu Waaqayyootti hin amanne yommuu amantoota argan ni dhiphatu. Kanaafis sababiin inni guddaan Waaqayyo waan isaan ari’achaa jiruufidha.
\n\nAni kana kanan shaakalee qofaa koo miti. Barreessaa falaasama Koominizimii kan ta’e Maalkoolim Muugerij namni jedhamu yommuu dubbatu “Barbaachaaf koo kan ana ari’achaa jiru akka jiru hubadheera” jedheera. Namni Sii. Es. Luwis (C.S.Lewis) jedhamu immoo yommuu dubbatu, “Halkan guutuu yommuun yeroo muraasaaf boqonnaa argadhu, namni ani ijaan isa arguu hin barbaanne tokko yommuu anatti dhihaatu nan arga. Anis harkan kenne. Waaqayyo ta’uu isaas nan amane. Jilbeenfadheen kadhadhe. Halkan sana biyya Ingilizii keessatti namni nagaa hin qabne fi xiiqiidhaan guutame tokko gara Waaqayyootti akka deebi’e nan hubadhe”.
\n\nNamni kuni Waaqayyoon beekuu isaa irraan kan ka’e “Dinqii fi gammachuu guddaanan guutame” kan jedhu kitaaba tokko berreesse. Anis waa’ee jiraachuu Waaqayyoo raga ba’uu irraa kan hafe waan biraa waanan dubbadhu hin qabu ture. Eddan Waaqayyoon booji’amee booda ji’oota itti fufan keessatti jaalala dinqii Waaqayyo anaaf qabuun nan tuqame.
\n\n<b>6. Waaqayyo jiraa? Hunduma caalaatti Waaqayyo nuuf mul’achuu isaa kan arginu karaa Yesus Kristosidha.</b>
\n\nMaaliif karaa Yesus ta’e? Mee amantaa addunyaa kanaa ilaalaa. Budihaa, Mehammed, Konfiishiyes fi Museen eenyummaa isaanii kan beeksisan barsiisummaadhaan yookaan raajummaadhaan ture. Isaan kana keessaa kan Waaqayyo waliin qixa godhee of kaa’e hin ture. Wanti nama dinqu garuu Yesus Waaqa ta’uu isaa ifatti ibsuu isaa ture. Yesusiinis warra kaan irraa wanti adda isa godhu kana ture. “Waaqayyos akkas jedhe. Inni argaa jirtan isadha” jedhe. Yesus waa’ee abbaa isaa isa Waaqa irraa yemmuu dubbatullee akka waaqa fagoo tokkootti utuu hin taane, dhiyeenyi isaa ilmaan namaa irraa haala adda ta’een ture. “Namni Yesusiin arge Waaqayyo abbaa argeera. Kan isatti amanes abbaatti amaneera” jedhe.
\n\nYesusis akkas jedhe, “Ani ifa biyyaa lafaa ti. Kan ana duukaa bu’uufis ifa jireenyaatu ta’aaf malee dukkana keessa hin jiraatu”. Bifa Waaqayyoon mul’achuudhaan eenyummaa isaa mul’ise. Namoota cubbuu irraa qulqulleesse, bilisa baase, jireenya bara baraas keenneera. Warri kaan namoonni barsiisa isaanii irratti akka xiyyeeffatan yemmuu godhan, Yesus garuu namoonni akka isatti amanan godha ture. Yesus “sagalee koo hordofaa dhugaas argattu”. Yesusis, “Ani karaa fi dhugaa jireenyadhas, karaa koo malee gara abbaa kan dhufuu danda’u hin jiru”.
\n\n<b>Yesus Waaqa ta’uusaatiif ragaan inni kenne maalidhaa?</b> ​Wanata namoonni gochuu hin dandeenye godha ture. Dinqii fi milkitoota godha ture. Warra jaaman, naafatanii fi gurri isaanii dude fayyise. Du’oota kaase. Waan hunda irratti aboo qaba ture. Nyaata xiqqaa baay’isuudhaan namoonni kumaatama ta’an akka nyaatan godhe. Galaana irra deeme, dhahaa galaanaa abboomee dhaabe. Namoonni bakka hundatti isa duukaa bu’u turan. Sababiinsaas inni dinqii adda addaa raawwachuudhaan hibboo namootaa hiika waan tureefidha. Yesusis “Wanta ani jedhu yoo amanuudhaabaattan hojichaaf jedhaa anatti amanaa” isaaniin jedhe.
\n\nWaaqayyo garraammii fi jaalala ta’uu isaa, nuti immoo namoota hir’ina qabnuu fi ofittoo yoo taanellee, Waaqayyo gara isaatti nu dhiyeessuu fi isa waliin hariirroo akka qabaannuu fedhuu isaa Yesus unutti agarsiiseera. Cubbamootaa fi adabbiin kan nuuf maluu taanee otuu jirruu, Waaqayyo jaalala isaa irraa kan ka’e kayyoo adda ta’e akka unuuf qabu Yesus ibseera. Waaqayyo waa’ee cubbuu keenyaaf foon uffachuudhaan cubbuu keenya baate. Kuni tarii qoosaa fakkaachuu danda’a. Tarii namoonni ijoollee isaanii dhukkuba kaanseriidhaan qabaman hedduun bakka ijoollee isaanii bu’anii dhukkuba sana baachuudhaaf fedhii qabaachuu danda’u. Akkasuma Waaqayyo jaalala unuuf qabu irraa kan ka’e cubbuu keenya baate. Kanaaf nutis Waaqayyoon kan jaallannu inni duraan dursee waan nu jaallateef akka ta’e macaafni qulqulluun cimsee nu hubachiisa.
\n\nAkka araara arganuuf Yesus bakka keenya du’e. Amantaa addunyaa kanarra jiran hunda keessaa Waaqayyo karaa Kristos duwwaa harka isaa diriirsuudhaan ilmaan namaa wajjin tokkummaa uumuu isaa argina. Yesus keessaan dheebuu jaalala Waaqayyoon unu sooruudhaan gara isaatti yemmuu unu dhiyeessuu argina. Du’uu fi du’aa ka’uu Yesus irraa kan ka’e har’a jireenya haaraa qabna. Waaqayyo “Jaalala bara-baraan sin jaalladheera kanaafis arjummaadhaan ofitti si harkise” jedha. Kuni hojii Waaqayyoo isa hojjechaa jiruu ti.
\n\nYoo baruu barbaadde Yesuusiin yaali. “Isatti kan amanu hundinuu jireenya bara baraa haa qabaatuuf malee akka hin badneef Waaqayyo tokkicha ilma isaa hamma kennutti biyya lafaa akkasumaan jaallateera”.
\n\nWaaqayyo dirqisiisuudhaan akka isatti amannu hin godhu. Yoo barbaanne garuu jiraachuu isaatiif raga gahaa nuuf kenneera. Fageenyi lafaa fi aduu gidduu jiru, amaloonni bishaanii fi keemikaalaa, sammuun namaa (DNA), baay’ina namoota Waaqayyotti amananii, akkasumas waa’ee jiraachuu Waaqayyoo akka murteessinu laphee fi sammuu keenyaaf boqonnaa kan hin kennine fi halli keessa keenya qorxomsee nyaatu jira. Wanti nama dinqu tokko Waaqayyo karaa Yesus Kristos akka isa barru fedhuu isaati.
\n\n<b>Waaqayyo waliin wal-baruuf akkasumas isa wajjin walitti dhufeenya uummachuu yoo barbaadde amma eegaluu dandeessa.</b>
\n\nKuni fedhii kee duwwaa gaafata. Dirqamaan miti. Waaqayyo biraa dhiifama argachuufi isa waliin walitti dhufeenya qabaachuu yoo barbaadde, araara akka siif godhuu fi Yesus gara jireenya kee akka seenu gochuu dandeessa. Kana ammuma gochuu dandeessa. “Kunoo ani balbala dhaabadheen balbala rukuchaan jira. Eenyllee sagalee koo dhaga’ee yoo balbala anaaf bane ani gara isaatti nan gala”. Kana gochuudhaaf yoo fedhii qabaattee fi jechaan ibsuu yoo dadhabde.
\n\n“Yaa Yesus sin galateeffadha. Waa’ee cubbuu kootiif waan anaaf duuteef amma cubbuu kootiif dhiifama akka anaaf gootu nan barbaada. Kanaafis dhiifama anaaf gochuudhaan gara jireenya kootti akka dhuftu sin affeera. Dhuguma siin baruu nan fedha. Amma gara jireenya kootti gali. Waa’ee cubbuu kootiif fannoo irratti waan anaaf duuteef sin galateeffadha. Amma laphee koo banee fayyisaa lubbuu koo fi gooftaa koo godhee sin simadha. Cubbuu koo anaaf dhiiftee jireenya bara-baraa waan anaaf kenniteef sin galateeffadha. Teessoo jireenya koo dhuunfachuudhaan anarratti mo’i. Nama garaa kee ana taasisi. Waa nana simatteef sin galateeffadha. Ameen!
\n\nYesus tokkummaa amma Waaqayyo waliin eegaltetti akka itti fuftu barbaada. Amantoota ilaalchisee, “Anis nan isaan beeka, isaanis ana duukaa bu’u, anis jireenya bara-baraa isaaniifan kenna, bara-baraafis baduu hin danda’an, harka koo irraas eenyullee isaan butuu hin danda’u” jedha.
\n\nKanaafis Waaqayyo dhuguma jira. Ragaawwan kana hubachuudhaan namni tokko Waaqayyo isa jaalala ta’e kana beekuu ni danda’a. Michuu dhuunfaa fi hariirroo dhiyeenyaa isa waliin horachuu danda’a. Waa’ee waaqummaa Kristos, waa’ee jiraachuu Waaqayyoo yookaanis gaaffii wal-fakkaatu yoo qabaatte teessoo armaan gaditti argamuun unu argachuu dandeessa.
</string>

    <string name="egziabher_manew_content">\n\n<b>Waaqayyo eenyudhaa? Maal fakkaataa? Amaloota Waaqayyoo ja’an</b>
\n\n<b>1. Waaqayyo eenyudha? Baramuu danda’a</b>
\n\n Dandeettii uumuu isaatiin dinqisiifamaa kan ta’ee fi uumaa uumama addunyaa kanaa kan ta’e Waaqayyoon baruu/beekuu/ ni dandeenya. Dhuunfaatti akka isa beeknuu fiisa waliinis walitti dhufeenya dhuunfaa akka uummannu nu afeera. Waa’ee isaa beekuu duwwaa otuu hin taane isa mataa isaa dhuunfaatti beekuu dandeenya.
        \n\nWaaqayyo akkas jedha, <i>“Namni ogeessi ogummaa isaatiin of hin jajiin, inni jabaanis jabina isaatiin of hin tuuliin, inni badhaadhaanis badhaadhummaa isaatiin hin kooriin! Namni ani Waaqayyo akkan ta’e beeku, lafa irrattis gaarummaa, qajeelummaa fi firdii qajeelaa akkan godhu hubatu, isa kanaan of haa jaju! Ani wanta akkasii kanatti nan gammada”</i> (Er 9:23-24).
\n\n<b>2. Waaqayyo Eenyudha? Isatti dhihaachuu dandeenya.</b>
\n\nWaaqayyo akka isa waliin dubbannuu fi dhimma dhuunfaa keenyas akka isa mar’annu nu afeera. Kanaaf qophiis hin barbaachisu; nama gaarii ta’uu, Og-Waaqaummaa /Theology/ barachuu, yookaanis nama qulqulluu ta’uu hin barbaachisu; akka jirrutti eenyummaa keenyaan gara isaatti yoo dhihaanne, amala isaa isa jaalala ta’e irraa kan ka’e nu simata.
        \n\n<i>“Waaqayyo warra isa waammatan hundumaatti, warra dhugaadhaan isa waammatan hundumaatti dhi’oo dha”</i> (Far 145:18).
\n\n<b>3. Waaqayyo Eenyudha? Uumaadha.</b>
\n\nWaaqayyo sagalee duwwaa dubbachuudhaan uumamoota gara jireenyaatti fide. Tuta urjoota samii (galaxy) keessatti argamanii fi uumamoota lubbu-qabeeyyii hunda kan uumedha. Kana hundaan otuu hin daangeffamiin rakkoo fi dhibeewwan bara keenyaafis inni furmaata fiduu ni danda’a. Waaqayyo uumaadha humna isaa akka beeknuu fi isatti akka amanannu ni fedha.
\n<i>“Gooftaan keenya guddaadha,
\naangoo guddaas qaba;
            \nhubannaan isaa hammana hin jedhamu” </i>(Far 147:5).
\n“Iji koo gara gaarotaatti ol in ilaala,
\ngargaarsi koo eessaa dhufaa?
\nGargaarsi koo Waaqayyo biraa in dhufa;
\nInni immoo isa bantiiwwan waaqaa, lafas uumedha” (Far 121:1,2).
\n\n <b>4. Waaqayyo Eenyudhaa? Waaqayyo Waaqa dhiifamaa ti.</b>
\n\nNama waan taaneef cubbuutti ni kufna; al-tokko-tokko akka yaada Waaqayyootti otuu hin taane akka fedha keenyaatti hojjenna. Waaqayyos kana hunda ni arga; ni beekas. Kana duwwaa otuu hin taane Waaqayyo sababa cubbuu isaaniitiin namoota ni adaba. Garuu isa wajjin edda tokkummaa uummannee booda araara nuuf godha. Ilmi Waaqayyoo Yesus Kristos fannoo irratti du’uudhaan gatii cubbuu keenyaa baase. Du’aa edda ka’ees araara nuuf gochaa jira.
\n\n“Qajeellinni Waaqayyoo kan Yesuus Kiristoositti amanuun argamu kunis warra isatti amanan cufaafi;…Karaa dhiiga isaatti amanuutiinis akka inni aarsaaz araaraa ta’uuf Waaqayyo isa dhiyeesse” (Rom 3:22, 25).
\n\n<b>5. Waaqayyo Eenyudha? Amanamaadha.</b>
\n\nAkkuma nama yaada garaa isaa fi miira isaa siif ibsuutti, Waaqayyo waa’ee isaa ifatti sitti hima. Inni yeroo hunda amanamaadha. Wanti nama irraa adda isa godhu kanadha. Waa’ee eenyummaa isaa fi waa’ee keenya wanti inni nutti himu dhugaa fi amanamaadha. Wanti inni dubbatu miira, yaadaa fi hubannaa keenyaan olidha. Amanamummaa fi qajeelummaa isaatti kakuu isaatti hikachuu ni dandeenya. Inni Waaqa waan dubbatu godhudha. Sagalee isaan isa qabuu dandeenya.
\n\n“Saaqamuun dubbii keetii ifa in kenna,
\n\nWallaaltota iyyuu in hubachiisa…Dubbiin kee miilla kootiif ibsaa dha, daandii koo irrattis in ifa” (Far 119:130,105).
\n\n<b>6. Waaqayyo eenyudhaa? Hunda kan danda’udha.</b>
\n\nWaan hundumaan dhibbaa-dhibbatti sirrii ta’anii argamuun namatti tola. Waaqayyo yeroo hunda dhugaadha. Ogummaan isaa daangaa hin qabu. Waa’ee waan tokkoo gadi fageenyaan ni beeka. Seenaa isaa isa jalqabaa fi isa gara fuula duraa raga isaaf kennuun hin barbaachisu, waan tokko akka raawwatu isa hin kakaasnu, inni ni raawwata. Dandeettii waan qabuuf, yaadi isaas qajeelaa fi qulqulluu dha. Waaqayyoon yoo amanne inni hin dogoggoru, akkasumas nama hin gowwomsu, yeroo hunda waan hunduma keessatti waan qajeelaa akka hojjetu guutummaan guutuutti mirkaneeffachuu dandeenya.
\n\n“Eyye, warri harka kee eeggatan hin yeellaasifaman”(Far 25:3). </string>
    <string name="bemejemeria_hulu_neger_bado_neberin_content">\n\n<b>Imala yaadaa haala jalqabbii yeroo fi achii dhufa hawwaa (Addunyaa) irratti</b>
\n\n Waa’ee jalqabbii yaaddee beektaa? Maalidha inni jetta? Maaliyyuu haa ta’uu jalqaba wanti mul’ate maali dha jettaa? Bara durii sanatti, battala sana maaliyyuu haa ta’u, yeroo keessa maaltu ture jettee yaadda? Waa’e kanaa itti yaadu dhaaf sammuu kee carraaqsitee ni beektaa?
\n\nMee jalqabatti waanumti tokkollee jiraachuu dhiisuu ni danda’a jettaa? Waggoota dheera darban dura waan tokkollee jiraachu dhiisu ni danda’aa? Dhugumatti sun akka yaada qorannotti ilaalamuu ni danda’aa ta’aa,mee akkasittis haa ilaallu, garuu bifa walfaantiitiin (wal bira qabuu dhaan).
\n\nMee kutaa bal’aa tokkoo qabdaa haa jennuu. Kutaan kun baldhinni isaa hamma dirree Kubbaa Miillaa kan ga’uu fi guutummaa guutuuttii haguugamaa dha. Kutaan kun dhaabbataa dhaan cufameeraa, Foddaa fi balbala hin qabuu, akkasumas Dhaabiin isaa qaawwaa tokkollee hin qabuu. Kutaa kana keessa wanti tokkollee hin jiruu. Dhugumattii wanti tokkollee keessa hin jiruu. Gosa Suudoowwaanii tokkollee of keessaa hin qabuu. Qilleensii fi Awaarris keessa hin jiruu. Guutuummaa guutuuttii Ifa of keessaa hin qabuu. kutaa dukkannii Limixiin uffiise fi samsamamaa dha. Egaa maaltu ta’aa?
\n\nMee kaayyoon kee waan kamiyyuu ha ta’u kutaa kana keessaa waan tokko argachuufidhaa haa jennuu. Kana raawwachuu dhaaf seerrii jiruu, kutaa kanaan alatti waan tokkollee ala fiddee fayyadamuu hin dandeessu. Kanaaf mee maal goota?
\n\nTariitii yeroo muraasaafillee kutaan sun ifa akka qabaatuuf, yoon maal godheen kutaa kana keessatti qaanqee ifaa uumu dandaa’a jettee yaadda ta’a. Eeyyee,yaanni kun silaa waan tokkollee sif fura turee, garuu ati bakkee jirta. Kanaaf sun siif hin eeyyamamuu.
\n\nTarii immoo akkas jetta ta’aa, yoon waan tokkoo kutaa kana keessatti teleportii (waan tokko yookan Humna ta’e utuu qaama kan bira tokkoo wajjin wal hin qaxxaamursiin akkasumaan gara iddoo kan biraatti dabarsuu) dhaan galche’oo, kanneen akka Star Trek faa? Jettee yaadda ta’aa, Ammas garuu sif hin eeyyamamu, wantoota bakkee fayyadamuuf deemta waan ta’eef.
\n\nAmmallee yaadota bitaa namatti galan lamatuu jiru, isaanis waan kutaa sana keessa jiruttii fayyadamtee waan tokko argachuu qabdaa, haa ta’uuyyuu malee kuticha keessaammoo waan tokkoyyuu hin jiruu.
\n\nTarii akkas jettaa ta’aa, utuu yeroo ga’aa ta’ee naaf kennaanii suudoon xiqqoonillee manicha keessaa ni argamti ta’aa.
\n\nYaada qorannoo kana faana rakkoolee Sadiituu jiruu. Inni jalqabaa, yeroon ofii isaan waan godhu hin qabu.wantoonni garuu yeroo keessatti ta’uu. Kana jechuun garuu yerootu akka isaan ta’aan godha mitii. Fakkeenyaaf, Qiixxaa tolchuuf daqiiqa 15 yoo eegdee, daqiiqa 15 ati eegdetuu tolcha mitii (bilcheessa), hoo’a Eelee Daabbootuu bilcheessee malee. Qiixaa kee Utuu daqiiqaa 15’f Lakkooftuu irraa keessee sif hin bilcheessuu.
\n\nWalfaantii keenya keessattii kutaa waan tokko illee keessa hin jirree guuttummaa guutuutti cufamee qabnaa. Daqiiqaa 15’f eeguun haala keessaaf naannoo isaa jiru jijjiiru hin dandaa’uu. tarii “Barootaaf yoo eegnee’oo?”jette yaaddaa ta’aa. Baroota jechuun walittii dhufiinsa tuuta daqiiqaa 15’ti. Qiixxaa kee Lakkooftuu irra keessee barootaaf yoo eegdee, baroonnii ni bilcheessuu?
\n\nRakkoo inni Lammaffaan: maalif waan tokko illee kutaa duwwaa kana keessaa hin mul’annee? Maalif akka akkas ta’ee sababaa qabaachuu qaba turee. Garuu walumaagalattii kuticha keessaa wanti tokkoo illee hin jiruu. Kanaaf akkamittiin haalota yookaan dhimmootaa hafan irraa hambisuu dandeenyaa? Waan tokkollee achii keessaa mul’isuuf homtuu achi keessa hin jiru (akkasumas sababnii tokko kuticha keessaa argamuu qabaa).
\n\nTarii “suddoowwan xixiqqoon wantootaa hin jiranii?” jetta ta’aa. Wantoota gurguddoo kanneen akka Kubbaa Miillaarraa, meeshaale xixxiqqoo kuticha keessaa argachuun carraa guddaa hin qabaatu? Inni kun immoo rakkoo isa sadaffaa fida.
\n\nRakkoon saddaffaan: Hanga dha. Kanneen akka Yeroo, hangi wal biraa qabiinsaan ilaalamuu. Mee Kubbaa Harkaa Sadii qabdaa ha jennuu, hunda isaani hanga isani dhaan kaa’ii, Kubbaa inni Tokko Taakkuu Kudhan, inni Lammaffaan Taakkuu Shan fi inni Saddaffaan baldhinni isaa hanguma kubbaa baramaa dha. Kubbaa isa kamtu caalaatti meeshaa kuticha keessaa fakkaachuu dandaa’a?
\n\nKubbaa isaa hanga isaa baramaa dha? Lakki! Sadanu isaani fakkaachu ni danda’uu. Hangi rakkina hin qabu. dhimmi hangaa dhimma guddaa miti. Dhimmi isaa Kubbaan harkaa hanga isaa hagamuu ta’e, gaaruu kutaa samsamamaa fi duwwaa sana keessa argamuu ni dandaa’a dha.
\n\nTarii Kutaa sanaa keessaa Kubbaan Harkaa isheen xiqqoon ni argamtii jettee hin yaadduu yoo ta’ee, yeroon hammamuu ha darbuu, suudoowwaan xiqqoo tokkofillee akkuma kanaa gochuuttii dhuftaa. Hangi wantootaa dhimma guddaa mitii. Suudoowwaan xixxiqqoo sababa tokko malee akkasumattiin meeshaa goochuun, Kottolleessituu(refrigerator) sababa tokko malee meesha gochuun wal hin caalu jechuu dha.
\n\nMee kallattii dhaan walfaantii keenya baldhisnee ha ilaalluu. Kutaa dukkanaa limixii kanarraa mee dhaaba isaa kaasnee kallattii hundumaan hamma dhuma hin qabne ha dheeresinu. Kutichuma jalqabaatu jira waan ta’eef naannoo(ala) kutaa sanaan ala waan tokko illee hin jiru.
\n\nKutaan dheerinni isaa dhuma hin qabne kun Ifa hin qabu, Awwaarri keessa hin jiru, Sudoowwan gosaa kamillee keessa hin jiranii, Qilleensa of keessa hin qabuu, Moolokiyuulii tokkollee of keessa hin qabuu. Walumagalattii guutuummaa guutuutti wayyuu of keessa hin qabu jechuu dha. Guutuummaattii homaa kan hin qabne jennee waamu dandeenyaa.
\n\nGaafffi kanatu jiraa : jalqabattii Waggoota dheera dura waan tokko ille hin jiru yoo ta’e, silaa harr’as waan tokko illee hin jiraatu  turee jechuu dha?
\n\nEeyyee. Wanti tokkoo hammamillee ha xiqqaatuu, waan guutummaatti hin jirre irraa dhufuu hin danda’uu. Silaa harr’as waanuma tokko illee hin qabnu turee.
\n\nKun maal nutti dubbataa? jalqaba guutumma guutuuttii duwwuummaan tasuma hin turree. Maalif? Sababni isaa jalqabatti homtuu hin turre taanan, harr’as guutummaa guutuutti homtu hin jiru jechuu dha.
Guutummaa guutuutti homtuu hin turree taanan, silaa wanti tokkollee bakkee dha jiraachuu waan tokkoof sababa hin ta’u ture.
\n\nAmmas irraa deebi’ee, Wanti tokkollee jalqaba hin turre taanan, hamma ammaati wanti tokko illee hin jiru ture jechuu dha.
\n\nMaaliyyuu ha ta’u, garuu waan tokko jiraa. Dhugumaan waan tokko jiraa. Fakkeenyaf ati, namni baay’ee barbaachisaan tokko jirtaa. Kanaaf jiraachuun kee jalqabatti duwwaa akka hin turree ni mirkaneessitaa.
\n\nErga homtinuu raawwatee tasumaa hin jiruun hin jiru ta’ee, sana jechuun, yoo xiqqaate gaafa waan tokko ture yeroonis jira ture jechuu dha. Egaa Maaltu tureere?
\n\nWaan tokkicha moo waan baay’eetuu turee? Atoomiituu turee? Suudoowwanii? Moolokiyulii dha? Kubbaa Miillaa dha? Kubbaa Harkaa dha? Koottolleessituu dha? Moo Qiixxaatu turee?
\n\nItti fufiinsa Barruu kanaaf, gara barruu biraa deemi!
\n\nDhimma kana irratti barruu dabalataa, waaqayyotu hawwaa (Adunyaa) kana uumee isa jedhu ilaali!
</string>
    <string name="egziabher_man_feterew_content">\n\n<b>Akkamittiin waaqayyoo akka jiraate ibsii..</b>
\n\nWanti tokko gara jiraachuutti yoo dhufe, waan kan biraa tokkoon gara jiraachuutti dhufe jechuu dha. Kitaabnii barreessaa qabaa.  Muusiqaan ogeessa Aartii qabaa. Afeerraan tokko waliti qabaa (abbaa afeerraa) qaba!  Wanti jalqabee hundinuu jalqabbii qaba, jalqabuu isaafis sababa (ka’umsa) qaba.
\n\nHawwaa (Adunyaa) kana gaafa ilaalluu ogeessonnii Saayinsii  yeroo tokko yaada qorannoo “steady-state” jedhu,yaada hawwaan kun jalqabbii fi dhuma hin qabdu yeroo hundaa dhaabbataa taatee itti fufti jedhu tokko fudhatanii turan.
\n\nRagaan qorannoo fi uumama hawwaa (cosmological) akka ka’umsa hawwaatti yaada qorannoo “Bing Bang” nuf eera. Iddoon-yeroon-wanti ijaan mul’atu-humni warri kun hudinuu jalqabbii adda ba’aa fi kan mataa isaani ta’ee qabuu.
\n\nYeroo hundumaa erga hin turree, garuummoo gara jiraachuutti dhufeera ta’ee (jalqabbii mataa isaa qaba erga ta’ee), egaa haqi jiruu wanti kan biraan tokkoo jiraachuu isaaf sababaa taa’era, yookaan Uumeera jechuu dha.
\n\nUumama keessattii wanti nuti arginuu hundinuu jalqabbii qabaa. Haa ta’uyyuu malee Waaqayyoo ramaddii kan biraa keessa jiraa, ta’u qabas. Waaqayyoo uumama hundumaa irraa, dhala namaa fi wanta jiru hundumaa irraa adda dha, yeroo hundumaas jiraata, waan uumee hundumaa irraas of danda’aa dha.  Waaqayyoo of ga’aa fi ofiin jiraataa dha malee, hirkatee kan jiraatu miti. Innii kun akka itti macaafnii qulqulluun waaqayyoon ibsuu fi akka itti waaqayyoo ofii isaa mul’ise dha. Maalif karaa kanaan of ibse waaqayyoo?
\n\nHawwaa kana karaa kan biraa dhaan ibsuun hin danda’aamu. Ofii isaan of hin Uumnee. Yeroo hundumaas hin turree. Lafti kun Waan kan biraa ofii isaayyuu uumama ta’eenis hin uumamne. Maalif?
\n\nYaanni kun yaada mormii hawwaan kun waaqayyoon uumame jedhuuf mitii, garuu garagalchoo waaqayyoo humna lammaffaa waaqayyoon uumame, inni lammaffaan kun immoo humna waaqayyoo isa sadaffaa dhaan uumamee fi kkf dha. Akkuma Aristootili haala qubsaa dhaan morme, dhugaan kaa’imsaaf sababa ta’e, garuu ofii isaa sababa hin qabne tokko jiraachu qaba (wanti ofii hin sochoone garuu sochoosu tokko jiraachu qaba). Maalif? Sababni isaa baroonnii lakka’aamanii hin dhumne gara duubaatti  sababoota qabu yoo ta’e, akkas jechuun adeemsi turee hundumtuu hin jalqabamnee jechuu dha.
\n\nJiraachuu waaqayyoof ragaa kana caalaa barbaaddaa? <b>Waaqayyoo jiraa</b> isa jedhu ilaali!</string>
    <string name="egziabher_menor_ergit_new_content">\n<b>Jiraachuu Waaqayyootti amanuudhaaf Saayinsiin raga gahaa ni kenna. Faayidaan DNA maali?</b>
\n\nHayyuun falaasamaa biyya Biriitish, Dr. Antonii Filew namani jedhamu dura taa’aa fi afa-yaa’ii warra “Waaqayyoo hin jiru” jedhanii yommuu ta’u akka Waaqayyo hin jirre ibsuudhaaf falmii adda-addaa keessatti hirmaateera.  Haata’u malee waggoota darban 30 keessatti argamni haaraan karaa saayinsii akka mirkaneessetti karaa inni haaluu hin dandeenyeen jiraachuu Waaqayyoo mirkaneeffameera. Mudde bara 2004tti gaaffii fi deebii Teviiziyoonaaf kenne keessatti, Madda lubbu qabeeyyii fi wal-xaxiinsa uumamaaf wanti ibsa gaarii ta’uu danda’u tokko bilchina sammuu olaanaa (Super-intelligence) duwwaa akka ta’e ibsera. Namni beekamaan kunis xumura ibsa isaa keessatti waa’ee argamuu DNA waliin wal-qabsiisee ibseera.  Sababiin isaa immoo akka armaan gadiiti. Uumamni DNA dhiiga keenya keessatti argamu wal-xaxiinsisaa uumama kompiiteraa waliin hedduu wal-fakkaata. Akkuma armaan gaditti argamutti, sagantaan tolfama kompiiteraa tartiiba zeeroo (0) fi lakkofsa tokko (1) irraa kan tolfame yommuu ta’u, kunis mallattoo cimdii (binary code) jedhama. Tartiibnii fi tarreen lakkoofsota 0 fi 1 kuni sagantaan tolfama kompiiteraa sirriitti akka hojiisaa hojjetu isa taasisa. Saganteessuu kompiiteraa:


\n\nMallattoo (koodii) DNA:
\n\nHaaluma wal-fakkaatuun DNAn dhiiga namaa keessatti argamu keemikaalota gosa afur irraa kan tolfamedha. Keemikaalonni kunis qubeewwan A, T, G, fi C dhaan bakka buufamu. Baayinaan wal-fakkaachuudhaan akkuma 0 fi 1 keemikaalonni kunis seelii uumama dhiiga namaa keessatti haaluma kanaan tooraa fi tartiibaan naqamanii argamu. Isaanis:  CGTGTGACTCGCTCCTGAT fi kkf dha. Tartiibni isaan itti kaa’aman kunis akkaataa ga’ee hojii seelotaa irratti kan hundaa’edha. Wanti hedduu nama ajaa’ibu tokko immoo dhagna keenya keessaa bakka xi-xiqqoo tokko-tokkoo seelii keessatti koodiin kuni qubeewwan keemikaalota sana bakka bu’an biiliyoona sadii kan dheeratan ta’uu isaaniiti!!
\n\nBaayina DNA seelii tokko keessatti argamu yommuu tilmaamnu, “Sekondii tokko keessatti Koodii qubeewwan sadii qabu otuu dubbifamee, dubbisuun suni immoo otuu halkanii fi guyyaa gaggeeffamee, hunda dubbisanii fixuudhaaf waggoota soddomii tokko nama gaafata. Kana duwwaas miti wanti nama dinqu gara biraanis ni jira.
\n\nDNA n 99.9% ta’u gosa sanyii namaa (genetic makeup) hunda waliin kan wal-fakkaatu akka ta’e bira gahameera.
\n\nHaala adda ta’een wanti baayee nama ajaa’ibu tokko seelota keenya keessatti akkaataa naqama tartiiba koodii qubeewwan biliyoona sadii ta’anii suni garaagarummaa baayee xiqqoo ta’een tartiibaan kaa’amuu isaaniiti.
\n\nMootummaan Ameerikaa namoota biyya sana keessa jiran hunda karaa toora lakkofsa nageenya hawwaasummaa dijitii sagal qabuun namoota hunda adda baasee beekuu danda’eera. Egaa seelota keenya hunda keessatti DNA koodii qubeewwan biliyoona sadii ta’an kan argaman yommuu ta’u, caasaa tarreeffama isaanii kana kan nama biraa waliin yoo wal-bira qabnee ilaalle kan keenya waliin kan wal-fakkaatu tokkolee hin jiru. Koodiin kunis nuti nama biraa irraa kan itti adda baanuu yommuu ta’u, itti fufinsaan immoo amaloota seelota keenyaa kan ajaju ta’a.
\n\n<b>DNA n maaliif akka fayyadu ilaaluu dandeessa</b>
\n\nDaarekteera projektii odeffannoo ilmaan namaa kan ta’an Dr. Firaansis Koolinis (nama fakkii caasaa DNA ilmaan namaa argate) akka jedhanitti “DNA n akka qajeelfama barreeffama tokkoo, akka sagantaa sooftiweerii isa wiirtuu seelii keessatti argamuutti” yaaduun ni danda’a jedhaniiru.
\n\nOgeessa olaanaa odeeffannoo kan ta’e Perii Marshaal, yaada kana irratti xiinxala dhuunfaa isaa yommuu kennu, “Sagantaan kompiiteraa wixinee, hin qabne tokko jiraachuu hin danda’u. Koodiin ykn ergaa karaa luga afaaniitiin irratti fe’ame of keessaa qabaachuun dirqama. Kana hunda duuba immoo qaamni sammuu bilchaate qabu tokko akka jiru shakkii hin qabu’’. Antoonii Filew akkas jedha, “Koodii qubeewwan biiliyoona sadii qabu kana ajajamuudhaan seelonni hojii isaanii otuu gar-gar hin kutiin akka hojjetan qaamni ergaa kana itti fe’ee ajaja kenne kuni eenyudha? Jedhanii gaafachuun gaaffii seera qabeessadha” jedhu. Koodii hojii akkasii gaggeessu kana seelota keessa kan kaa’e eenyudhaa?
\n\nNamni galaana qarqara deemu tokko yommuu qilleensi dhahaan bishaanii uumee bishaan wal-irragalagalchuudhaan cirracha gara handaara lafaatti yaasu akkuma ijaan arguu danda’u, kunis akkuma kana. Gochaa kana eenyu raawwachaa akka jiru namni kuni sirriitti akkuma hubachuu danda’u, gochaa seelota kanaa duuba qaamni humna qabeessi tokko akka jiru shakkii hin qabu.
Kuni ergaa ifa ta’ee  fi dubbii bakkeetti mul’atudha. Akkuma kana caasaan DNA wal-xaxaa fi sagantaa qubeewwan biliyoona sadii kan of keessaa qabu yommuu ta’u, gochaa seelotaaf ergaa dabarsuudhaan kallattii agarsiisa.
\n\nNamni tokko ergaa wal-xaxaa, qindoomina koodii fi sochii seelotaa keenya keessatti godhamu kanaaf attamiin ibsa gahaa kennuu danda’aa?
\n\nWaxabajjii 26 bara 2000 pirezedaantiin Ameerikaa duraanii Kiliinton, beektota hojii DNA seelii namaa isa wal-xaxaa kana argataniin yommuu galateeffatan akkas jedhaniin, “Har’a luga afaanii isa itti Waaqayyo lubbuu uume barachaa jirra. Wal-xaxaa baayyee nama dinqisiisu, miidhaginaa fi kennaa Waaqayyoo isa sodaadhaaf galataan guutame isa kan waaqummaasaa fi icitiisaa argachaa jirra,” jedhan.
\n\nDaarekteerri projecktichaa Dr. Firaanis  Koolliins dubbii pirezedaant Kilinton dubbataniit aansanii akkas jedhan, “Kitaaba isa jiraachuu keenyaaf qajeelfama kennuu fi isa Waaqayyo duraan dursee beeku kana yeroo jalqabaatiif yommuu argannu, kuni anaaf kabajaa fi dinqii guddaadha”.
\n\nCaasaa DNA kana qaama namaa keessatti yommuu arginu, abbaan wixinee sammuu bilchaataa /intelligent design/ qabu kuni hin jiru jennee haallee miliquu akka hin dandeenye nu taasisa.
\n\nAkka Macaafni Qulqulluun dubbatutti Waaqayyo uumaa keenya duwwaa otuu hin taane, walitti dhufeenya nu waliin gochuudhaan jiraachuu keenyaaf kan hiikkaa kennedha. Wantoota jireenya keessatti nu dhiphisanii fi qabatamoo hin taane hundaaf haala hundumaa keessatti jabina, gammachuu, ogummaa gahaa nuuf kenna. Akka isaan jaallatamnes beekuus kan namaaf kennuu danda’u, akkasumas akka isa amanachuu fi isa dhagahuu dandeenyu ayyaana kan namaaf kennu Waaqayyo duwwaadha.
\n\nJireenya keenya keessatti inni gaggeessaa amanamaa isa hunda caaludha. Inni DNA n akka seelotaaf qajeelfama kennu akkuma qindeessee uumetti, jireenyi keenya haala gaariiitti hiika qabeessa akka ta’u qajeelfama nuuf arjoome. Kanas ulfina isaaf jecha nuuf godhe, sababiinsaa immoo inni waan nu jaallatuufidha. DNA n maaliif fayyadaa? Jiraachuu Waaqayyoo wantoota mirkaneessan keessaa DNA n isa tokko waan ta’eefdha. Waaqayyo qaama keenya wixineessee uumeera. Akkasumas jireenya kee wixineessuudhaaf inni amanamaadha. Waaqayyo waliin walitti dhufeenya uummachuu jalqabuu barbaadda? Waaqayyoon attamitti dhuunfaatti beekuu akka dandeessu /Knowing God Personally/ inni jedhu kuni siif ibsa.
\n\nGaaffii isa “Waaqayyo dhugumaa ni jiraa?” jedhuuf ragaa fi deebii dabalataa yoo barbaadde, Waaqayyo ni jiraa? isa jedhu akka ilaaltu sin jajjabeessa.

\n\n<b>Waaqayyo eessa jira?</b>
\n\nNamoonni Waaqayyo eessa jiraa?, jedhu. Mee Waaqayyoon natti argisiisi, Waaqayyo ijaan hin mul’atu taanaan immoo attamiin of mul’isuu danda’a?  jedhanii gaafatu.
\n\nMee namoonni qamni isaanii battee te’e lama waraqaa diriiraa tokkorra akka jiranitti yaadi. Namoonni kunis gara kallattii lamaatti duwwaa ilaaluu danda’u, dheerina fi bal’ina qabu garuu gadi fageenya hin qaban, waraqaan suni immoo bal’ina addunyaa isaaniiti. Namoonni kuni nama waraqicha irra hin jirre arguu danda’uu? Hin danda’an. Kan isaan arguu danda’an isa waraqicharra jiru duwwaadha (addunyaa isaanii). Ilaalcha gadi-fageenya qabullee hin qaban. Mee karaa duuba isaanii goruudhaan quba harka kee tokkoon akka nama waraqicha tuquuf jedhuutti fakkeessi itti diriirsi. Namoonni kuni amma si arguu danda’u? Namoonni kuni qaama kee hunda arguu hin danda’an garuu handaara quba kee isa addunyaa isaanii seene sana arguu danda’u malee.
\n\n<b>Waaqayyo ijaan hin mul’atu</b>
\n\nKunis haala nuti Waaqayyo waliin qabnu wajjin wal-fakkaata. Waaqayyo kan jiraatu dandeettii ijaan arguu keenyan alattidha. Inni kan jiraatu bakkaa fi yeroodhaan alattidha. Kanaaf ijaan isa arguun rakkisaa ta’a. Nutis akka namoota waraqaa diriiraa sanarra jiraniiti. Yoo inni quba isaa diriirsu gochaa inni addunyaa keenya keessatti raawwatu keessaa baayyee xiqqoo duwwaa arguu dandeenya. Nuti egaa akka namoota gar-lama duwwaa arguu danda’anii fi warra waraqicha irratti argamaniiti. Isa kallatti sadaffaa irra jiru arguu hin dandaeenyu. Garuu haala kanaan nuti kallattii 4ffaa keessatti (dheerina, bal’ina, gad-fageenyaa fi yeroo) yommuu argamnu, Waaqayyo immoo sana hundaan alatti argama. Kanaaf Waaqayyo isa kallattiiwwan armaan oliin alatti argamu kana attamii beekuu dandeenyaa? Akkuma namoota battee (kallattii lama duwwaa arguu danda’anii) waraqicha irratti argaman sanaa, yoo isin waraqaa sana qubaan tuqtan malee isin arguu hin dandeenyee, nutis yoo inni fedhee eenyummaa isaa nutti mul’ise malee Waaqayyoon arguu hin dandeenyu. Inni dirqama waraqicha addunyaa keenyaa tuquu qaba. Waaqayyo kallattiiwwan kamiyyuu keessaa tarkaanfatee dhufuu qaba.
\n\n<b>Waaqayyo inni ijaan hin mul’anne suni mul’ateera.</b>
Akkuma seenaa ilmaan namaa qu’anneen, keessumaa immoo seenaa amantii hafuuraa yommuu ilaallu yerootti Waaqayyo “waraqaa addunyaa” keenyaa tuqe ni jiraa?
\n\nHubadhu! Seenaa keessatti yeroon itti Waaqayyo kara Yesuus Kristoos quba isaatiin addunyaa keenya tuqe ni jira. Yesuus Waaqa ta’uu isaa labsuudhaan, isa arguun Waaqayyoon arguu akka ta’e dubbateera. Inni \n\nkallattiidhaan Waaqa biraa gara addunyaa keenyaatti ergamuudhaan cubbuu namootaaf dhiifama kan argamsiisedha. Kanas gochuu kan danda’u Waaqayyo duwwaadha.
\n\nKitaabonni kakuu haaraa hedduun Waaqummaa Yesuus Kristoos mirkaneessaniiru. Inni Waaqa isa “Foon uffataa keessa maadhefachuudhaaf dhufee nu gidduu buufatedha”. Inni fakkeenya Waaqa isa ijaan hin mul’anneeti.
\n\nNuti namoota kallatti lama duwwaadhaan ilaallu yoo taane, Waaqayyo inni kallattiin isa hin daangessine immoo nama ta’uudhaan addunyaa namaa isa kallattii afur qabu keessa dhufee nama ta’uunsaa gochaa hiika qabeessadha. Innis kanaan eenyummaa Isaa nutti mul’ise. Garuu Waaqayyo maaliif kana godhe?
\n\n<b>Inni Maaliif Dhufe?</b>
Seenaan jaarsa qotee bulaan tokko ture. Innis qofaasaa kutaa tokko keessa jiraata ture. Kutaa isaatti aansee immo kutaan midhaan keessa kuufamu jira ture. Halkan tokko  waqitii qorraa keessa simbirroonni bakkeedhaa qorra isaan ajjeesuuf jedhu jalaa baqatanii karaa foddaa mana qotee bulichaa, gara kutaa isaa isa ho’uutti ol-seenuu jalqaban. Qotee bulichis gadi ba’uudhaan foddaa kuusaa midhaanii sana bane. Kuusaan midhaanii suni keessisaa baayyee ho’a ture. Innis harka isaa facaasuudhaan sibbirroonni suni gara kuusichaatti nagaadhaan akka seenan gochuudhaaf yaale. Garuu simbiroonni suni isa hubachuu hin dandeenye ture. Yeroo kana ture qotee bulichi simbirroota sana keessaa tokko ta’uuf kan hawwe. Otuu simbirroota keessaa isa tokko ta’uu danda’a ta’ee, salphaatti gara kuusichaatti isaan gaggeessuudhaan du’a jalaa isaan baraaruu danda’a ture. Yeroo sana ture qotee bulichi Yesuus maaliif gara biyya lafaa akka dhufe kan hubate. Qotee bulichi nama waan ta’eef simbira ta’uu hin danda’u, Waaqayyo garuu Waaqa hunda danda’u waan ta’eef nama ta’ee dhufe. Innis hunda ni raawwate. “Waaqayyo, akkasitti tokkicha ilma isaa hamma kennuufitti biyya lafaa jaallate; kun immoo isatti kan amanu hundinuu jireenya bara-baraa haa qabaatuuf malee, haa baduuf miti”! (Yoh 3:16) jedha sagaleensaa.
\n\nWaaqayyo gara biyya lafaa dhufuu isaa caalmaatti hubachuudhaaf, ibsa guutuu yoo barbaadde barreeffama gabaabaa, “Amantii jaamaadhaan gamatti” jedhu kana dubbisi. </string>
    <string name="egziabher_yet_new_content">\n\n <b>Namoonni Waaqayyo eessa jiraa?, jedhu. Mee Waaqayyoon natti argisiisi, Waaqayyo ijaan hin mul’atu taanaan immoo attamiin of mul’isuu danda’a? jedhanii gaafatu.</b>

\n\nMee namoonni qamni isaanii battee te’e lama waraqaa diriiraa tokkorra akka jiranitti yaadi.
Namoonni kunis gara kallattii lamaatti duwwaa ilaaluu danda’u, dheerina fi bal’ina qabu garuu
gadi fageenya hin qaban, waraqaan suni immoo bal’ina addunyaa isaaniiti. Namoonni kuni
nama waraqicha irra hin jirre arguu danda’uu? Hin danda’an. Kan isaan arguu danda’an isa
waraqicharra jiru duwwaadha (addunyaa isaanii). Ilaalcha gadi-fageenya qabullee hin qaban.
Mee karaa duuba isaanii goruudhaan quba harka kee tokkoon akka nama waraqicha tuquuf
jedhuutti fakkeessi itti diriirsi. Namoonni kuni amma si arguu danda’u? Namoonni kuni qaama
kee hunda arguu hin danda’an garuu handaara quba kee isa addunyaa isaanii seene sana arguu danda’u malee.

\n\n <b>Waaqayyo ijaan hin mul’atu </b>

\n\nKunis haala nuti Waaqayyo waliin qabnu wajjin wal-fakkaata. Waaqayyo kan jiraatu
dandeettii ijaan arguu keenyan alattidha. Inni kan jiraatu bakkaa fi yeroodhaan alattidha.
Kanaaf ijaan isa arguun rakkisaa ta’a. Nutis akka namoota waraqaa diriiraa sanarra jiraniiti.
Yoo inni quba isaa diriirsu gochaa inni addunyaa keenya keessatti raawwatu keessaa baayyee
xiqqoo duwwaa arguu dandeenya. Nuti egaa akka namoota gar-lama duwwaa arguu danda’anii
fi warra waraqicha irratti argamaniiti. Isa kallatti sadaffaa irra jiru arguu hin dandaeenyu. Garuu
haala kanaan nuti kallattii 4ffaa keessatti (dheerina, bal’ina, gad-fageenyaa fi yeroo) yommuu
argamnu, Waaqayyo immoo sana hundaan alatti argama. Kanaaf Waaqayyo isa kallattiiwwan
armaan oliin alatti argamu kana attamii beekuu dandeenyaa? Akkuma namoota battee (kallattii
lama duwwaa arguu danda’anii) waraqicha irratti argaman sanaa, yoo isin waraqaa sana
qubaan tuqtan malee isin arguu hin dandeenyee, nutis yoo inni fedhee eenyummaa isaa nutti
mul’ise malee Waaqayyoon arguu hin dandeenyu. Inni dirqama waraqicha addunyaa keenyaa
tuquu qaba. Waaqayyo kallattiiwwan kamiyyuu keessaa tarkaanfatee dhufuu qaba.

\n\n <b>Waaqayyo inni ijaan hin mul’anne suni mul’ateera. </b>

\n\nAkkuma seenaa ilmaan namaa qu’anneen, keessumaa immoo seenaa amantii hafuuraa
yommuu ilaallu yerootti Waaqayyo “waraqaa addunyaa” keenyaa tuqe ni jiraa?
Hubadhu! Seenaa keessatti yeroon itti Waaqayyo kara Yesuus Kristoos quba isaatiin
addunyaa keenya tuqe ni jira. Yesuus Waaqa ta’uu isaa labsuudhaan, isa arguun
Waaqayyoon arguu akka ta’e dubbateera. Inni kallattiidhaan Waaqa biraa gara addunyaa
keenyaatti ergamuudhaan cubbuu namootaaf dhiifama kan argamsiisedha. Kanas gochuu kan
danda’u Waaqayyo duwwaadha.
Kitaabonni kakuu haaraa hedduun Waaqummaa Yesuus Kristoos mirkaneessaniiru. Inni Waaqa
isa “Foon uffataa keessa maadhefachuudhaaf dhufee nu gidduu buufatedha”. Inni fakkeenya
Waaqa isa ijaan hin mul’anneeti.
Nuti namoota kallatti lama duwwaadhaan ilaallu yoo taane, Waaqayyo inni kallattiin isa hin
daangessine immoo nama ta’uudhaan addunyaa namaa isa kallattii afur qabu keessa dhufee
nama ta’uunsaa gochaa hiika qabeessadha. Innis kanaan eenyummaa Isaa nutti mul’ise. Garuu
Waaqayyo maaliif kana godhe?

\n\n <b>Inni Maaliif Dhufe?</b>
\n\nSeenaan jaarsa qotee bulaan tokko ture. Innis qofaasaa kutaa tokko keessa jiraata ture. Kutaa
isaatti aansee immo kutaan midhaan keessa kuufamu jira ture. Halkan tokko waqitii qorraa
keessa simbirroonni bakkeedhaa qorra isaan ajjeesuuf jedhu jalaa baqatanii karaa foddaa mana
qotee bulichaa, gara kutaa isaa isa ho’uutti ol-seenuu jalqaban. Qotee bulichis gadi ba’uudhaan
foddaa kuusaa midhaanii sana bane. Kuusaan midhaanii suni keessisaa baayyee ho’a ture. Innis
harka isaa facaasuudhaan sibbirroonni suni gara kuusichaatti nagaadhaan akka seenan
gochuudhaaf yaale. Garuu simbiroonni suni isa hubachuu hin dandeenye ture. Yeroo kana ture
qotee bulichi simbirroota sana keessaa tokko ta’uuf kan hawwe. Otuu simbirroota keessaa isa
tokko ta’uu danda’a ta’ee, salphaatti gara kuusichaatti isaan gaggeessuudhaan du’a jalaa isaan
baraaruu danda’a ture. Yeroo sana ture qotee bulichi Yesuus maaliif gara biyya lafaa akka dhufe
kan hubate. Qotee bulichi nama waan ta’eef simbira ta’uu hin danda’u, Waaqayyo garuu
Waaqa hunda danda’u waan ta’eef nama ta’ee dhufe. Innis hunda ni raawwate. “Waaqayyo,
akkasitti tokkicha ilma isaa hamma kennuufitti biyya lafaa jaallate; kun immoo isatti kan
amanu hundinuu jireenya bara-baraa haa qabaatuuf malee, haa baduuf miti”! (Yoh 3:16) jedha
sagaleensaa.
\n\nWaaqayyo gara biyya lafaa dhufuu isaa caalmaatti hubachuudhaaf, ibsa guutuu yoo barbaadde
barreeffama gabaabaa, “Amantii jaamaadhaan gamatti” jedhu kana dubbisi.</string>

    <!--    yehiwot tiyakewoch Content-->

    <string name="hiwot_lemin_kebad_hone_content">\n\n <b>“Maaliif?” Yommuu jireenyi ulfaatu, karaatti nagaa argachuun danda’amu jira ta’aa?</b>
\n\nNamoonni maaliif dhukuba kaanseriitiin dhiphatu? Kirkirri lafaa magaalota akka hin jirre godhee diigu maaliif uumamaa? Namoonni halkanii fi guyyaa dhama’anii maatii isaanii sooruu hanga dadhabaniitti maaliif raata’uu?
\n\nYeroo baay’ee otuu hin hubatiin, gaaffiiwwan kana irra deddeebinee of gaafachuun keenya hin hafu. Garuu afaan keenyaa baafnee gaaffiiwwan kana hin gaafannu ta’a. Wal’aansoo jireenyaa moo’achuuf yommuu dhamaanu fi al tokko- tokko yommuu hafuurri nu citu, dhaabannee maaliif kuni ta’a? jennee gaafanna.
\n\nJaallannes jibbines wanti nu dammaqisu tokko giduutti ni uumama. Gaa’elli maatiin yookaan michoota keenyaa akka tasaa diigama. Mucaan durbaa isa humna qabuun gudeedamti. Firoota keenya keessaa tokko dhukkuba kaanseriin qabama. Kunis edda nu wareersee booda xiqqoo turree immoo hundumasaa ni daganna. Kunis waan nama dhiphisu gara biraan tokko hamma dhageenyutti dha. Yeroo sana dhaabbannee, as keessatti wanti sirrii hin taane tokko jira jennee yaaduu jalqabina. Jireenyi akkas ta’uu hin qabu ture jenna. Kanaaf wantoonni hammeenyaa maaliif uumamuu? Biyyi lafaa kuni bakka filatamaa maaliif hin taatuu? Gaaffii “Maaliif ?” jedhuuf Macaafni qulqulluun deebii qaba. Namoonni hedduun garuu deebii kana dhaga’uu hin fedhan. Addunyaan kuni amma waan taate kana kan taate, duraan dursitee akka nutti hawwinnu kana waan turteefi dha.

\n\n<b>Hibboo attamii?</b>
\n\nBiyyi lafaa kuni waan amma taaterraa adda akka taatu maal gochuutu danda’amaa? Eenyuttus kana godhaa? Jireenyi baroota hunda nama hundumaaf bakka siqiqii hin qabne akka taatu kan gochuu danda’u maalidhaa? Eenyudhas?
\n\nWaaqayyo kana gochuu ni danda’a. Garuu kanaan dura hin goone. Hanga ammaattis gochaa hin jiru. Kunis waan ta’eef isa irratti ni dheekkamna. Kanaafis, “Waaqayyo waaqa hunda danda’uu fi kan hunda jaallatu miti. Otuu kuni ta’eera ta’ee addunyaan kuni akka amma argaa jirru hin taatu turte” jenna.
\n\nKanas kan jennu Waaqayyo dheekkamsa keenya dhaga’ee yaada isaa jijjiiruu danda’a jennee abdii godhanneetu. Abdiin keenyas akkuma nuti yakkaa fi dogoggora Waaqayyoo baay’ifneen innis haala itti wantoota tokko-tokko raawwatu ni jijjiira isa jedhu dha.
\n\n<b>Inni garuu sanuma! Garuu maaliifi?</b>
\n\nWaaqayyo garuu hin jijjiiramu…amma kana haalotas hin jijjiiru…sababiin isaas inni waan isa gaafannu hunda waan nuuf kennee fi inni akka waan hin jirree fi hin barbaachifne tokkootti goonee isa ilaaluu akka dandeenyu kan godhu biya lafaa kana nuuf kenneera.
\n\nSeenaa Addaamii fi Heewwan ni yaadattuu? “Ija mukaa isa akka irraa hin nyaanne dhorkaman sana nyaatan. Iji mukaa sunis abboommi isa Waaqayyo isaanitti dubbate sana akka laayyootti ilaaluudhaan, jireenya isaanii Waaqayyoon alatti gaggeeffachuuf isa irratti goolii uumuu isaanii kan ibsu dha. Addaamii fi Hewwaan yommuu kana godhan, Waaqayyo irraa adda ba’anii akka Waaqayyoo ta’uudhaaf abdii fiixaan ba’uu hin dandeenye keessa isaaniitti qabataniitu. Jireenyi hiika qabuu fi kan Waaqayyorra caalu ni jira, Waaqayyo waliinis michummaa dhiyeenyaa kana caalaatti wanti gatii qabu tokko jira yaada jedhuun waan liqimfamaniif ture. Sirni addunyaa har’a argaa jirru kuni, jireenyi mataa fi miilla hin qabne kuni hundi bu’aa filannoo Addaamii fi Hewaani dha.
\n\nSeenaan isaanii seenaa hunda keenyaa mitii ree? Sagalee dhageesifnee dubbachuu baatellee, hundinuu garaa isaatti Waaqayyoon dhiisuudhaan, “ishee kanallee aniyyuu nan danda’a” jenna. Yeroo hedduu hundi keenya jireenya keenya Waaqayyo malee gaggeeffachuu ni yaalla. Kana maaliif goonaa? Tarii hundi keenya jireenya Waaqayyorra caaluu fi filatamaa ta’e, wanti gaariin biraan tokko jira jennee waan yaannuuf ta’aa? Namoota adda addaaf waan adda addaa ta’uu danda’a. Garuu yaadnisaa sanumadha. “Jireenya keessatti wanti hangafni Waaqayyo miti. Otuu inni gonkumaa nu hin barbaachisiin waanan ta’uu fedhu ammuma gochuu nan danda’a” yaada jedhu of keessaa qaba.
\n\n<b>Yaada akkasiif deebiin Waaqayyoo maalidhaa?</b>
\n\nInnis “Mee isiniif haata’u mee” jedha. Namootni hedduun filannoo mataa isaaniitiin yookaan immoo yaada namoota birootiin gaggeeffamuudhaan yommuu yaada Waaqayyoon ala deeman dhiphinaa fi gidiraa adda addaa keessa seenu. Ajeechaa, gudeedamuu, saamamuu, soba, waliin dhahuu, maqaa baduu, ejja, hannaa fi hammeenya adda addaaf saaxila bahuun ni danda’ama. Yeroo hedduu wantoonni akkasii kuni jireenya namoota Waaqayyoof bakka hin qabaannee fi akka innis isaan hin gaggeessine fedhan keessatti raawwata. Isaan jireenya akka isaanitti fakkaatetti gaggeeffatu. Bu’aa kanaanis miidhamu.
\n\nWaaqayyo kana hunda attamiin ilaalaa? Gonkumaa kanatti hin gammadu. Waaqayyoon hubachuu kan qabnu, har’allee fedhiin isaa gara laafina guddaatiin gara isaatti akka deebinuu fi jireenya fooyyee qabu akka jiraannuf kan nuuf hawwu akka ta’etti ta’uu qaba. Yesus akkas jedhe, “Isin warri ba’aan isinitti ulfaate gara koo koottaa, anis boqonnaa isiniifan kenna”. Garuu namoonni gara isaa deemuu fedhan hunda hin turre. Gaafa kana ilaalus Yesus, “Yaa Yerusaalem, yaa Yerusaalem; ati kan raajota ajjeeftu, warra gara keetti ergamanis dhagaadhaan kan tumtu, akkuma lukkuunn cuucoliio ishii koochoo ishii jalatti walitti qabattu sana anis ijoollee kee walitti qabuuf yeroo hagam hawwe! Isin garuu ni diddan” ittiin jechuudhaan gadda isaa mul’ise. Itti fufees Yesus walitti dhufeenya nuti isa waliin qabnu wajjin yommuu wal-qabsiisu, “…ani ifa biyya lafaa ti; namni na hordofu cufti ifa jireenyaa qabaata malee dukkana keessa hin jiraatu" jechuudhaan ibse.
\n\nGaruu gaafa jireenyi wal-jeequ hoo? Wanti hin barbaachifne yommuu ta’u hoo? Gochaa namoota birootiin jireena keenyarra wanti nama gaddisiisu yoo ga’e hoo? Akka garmalee miidhamneetti yeroo of ilaallu, akkuma sana Waaqayyos namoota birootiin miidhaa guddaan akka isarra ga’e hubadhaa. Waaqayyo karaa nuti irra dabarru hunda caalaa ni hubata.
\n\nGooftaa Yesus unuuf jecha wanti isarra ga’e baay’ee hedduu dha. Michoonni isaa gonkumaa isa dhiisaniiru. Warri isatti hin amanne isatti ga’isaniiru. Otuu hin fannifamiin dura reebameera, mulqameera. Fannoorrattis mismaaraan fannifamee, bifa nama leeyyaasisuun dirree irratti dhiphinaan akka du’u godhameera. Kan nama uume isa ta’ee otuu jiruu, uumamni harka isaa deebisee yommuu dhiphina kana fakkaatu isarraan ga’u callise. Kanas kan godhe, dubbiin Waaqayyoo inni caaffata qulqullaa’aa irratti baroota durii abdachiifame suni akka raawwii argatuu fi nuunis gabrummaa cubbuu jalaa bilisa nu baasuufi dha. Yesusiin wanti isarra ga’e kuni isa hin dinqisiifne. Wanta isarra ga’uuf jiru hunda, dhiphina, gidiraa, salphina fi du’a dursee fagootti beeka ture. “Yesusis yeroo sanaa jalqabee akka Yerusaalem dhaqee harka maanguddootaatti, harka luboota hangafootaati fi harka barsiistota seeraatti akka-malee akka dhiphachuu qabu, akka ajjeefamuu fi akka guyyaa sadaffaattimmoo du’aa kaafamuu qabu barattoota isaatiif ibsuu jalqabe” jedha.
\n\nWanti nama sodaachisu tokko akka isinirra ga’u edda bartanii booda wanta gootan mee tilmamaa. Yesus dhiphina sammuu fi foonii sirriitti nu hubata. Yesus halkan gaafa qabamuuf jedhu sana, michoota isaa muraasa wajjin gara kadhannaa deeme. “Pheexroosii fi ilmaan Zabdeewoosi lamaanis of-faana fudhatee deeme; gadduu fi yaadda’uus jalqabe. Innis, ‘lubbuun kiyya akka malee gadditee du’uu geesseetti; Isin asuma turaa; na wajjiinis dammaqaa’ jedheen. Innis xiqqoo achi hiiqee adda isaatiin gombifamee, ‘yaa Abbaa koo, yoo danda’ame xuwwaan kun narraa haa dabruu; Garuu akka fedhii keetii malee akka fedhii kootii hin ta’in" jedhee kadhate. Naannoo Yesus michoonni isaa sadii ta’an yoo jiraatanillee, dhiphina keessa isaa hin hubanne. Yommuu kadhannaa irraa deebi’u rafanii turan. Qofaa ta’anii gidiraa fi dhiphina keessa darbuun maal akka fakkaatu Yesus sirriitti beeka.
\n\nYohannis wangeela isaa keessatti akkas jedheera, “Inni biyya lafaa keessa ture; biyyi lafaa isaan uumame; biyyi lafaa garuu isa hin beekine. Innis gara qomoo isaa dhufe; sabni isaa garuu isa hin simanne. Warra isa simatanii maqaa isaatti amananiif garuu ijoollee Waaqayyoo akka ta’an mirga kenneef, …namni isatti amanu marti jireenya barabaraa qabaatuuf malee akka hin banneef, Waaqayyo hanga ilma isaa tokkicha kennutti akka malee addunyaa jaalateeraatii,… Sababiini Waaqayyo ilma isaa gara biyya lafaatti ergeef, biyya lafaatti muruuf otoo hin ta’in, karaaa ilma isaatiin biyya lafaa fayyisuuf”.
\n\nAddunyaa kanarra gidiraa fi dhiphinni cimaan jiraachuun isaa gaaffii hin qabu. Inni tokko-tokko kan namarra ga’u sababa namoota ofittummaa fi jibbaan guutamaniini dha. Inni tokko-tokko immoo jireenya kana keessa darbuun na sodaachisa yaada jedhurraa kan maddu dha. Waaqayyo ofii isaa nuuf kenneera. Waaqayyo gidiraa kana fakkaatu keessa ofii isaa darbuu isaa akka beeknu godheera. Kanaafis fedhii fi dhiphina keenya beeka. Yesus bartoota isaan, “Ani nagaa isin biratti nan hambisa; nagaa koos isiniif nan kenna; ani akka addunyaan kennutti isiniif hin kennu; garaan keessan hin raafamin; hin sodaatinis”. Akka sodaannuu fi akka dhiphannu kan godhu sababa hedduutu jira. Waaqayyo nagaa rakkina fuula keenya jiru caalu nuuf kenna. Inni Waaqa isa uumaa ta’e dha. Inni bara baraaf ni jiraata. Addunyaa kana kan uume waan hunda dugda duuba goree to’achaa kan jiru dha.
\n\nGuddummaa isaa kana hunda qabatee, tokko-tokkoo keenya nu beeka. Waan xi-xiqqaa fi muraasa kan ta’a hunda bal’inaan beeka. Watoota jireenya keenya keessatti nu mudatan hunda keessatti yoo isatti amananne, ofii keenyas isarra yoo godhanne, qorumsaa fi rakkina wajjin yoo wal’aansoo wal-qabne, inni harka qabee nu dabarsa. Yesus, “Akka isin na keessa jiraachuudhaan nagaya qabaattaniif ani kana isinitti himeera; biyya lafaa kana irratti rakkinni isin argata; garuu jabaadhaa! ani biyya lafaa Moo’adheeraatii" jedhe. Inni hangafa gidiraa hundaa kan ta’e du’a keessa darbuudhaan moo’ateera. Isatti kan amanannu yoo ta’e mudannoo jireenya keenya keessaa hundatti harka keenya qabee nu gaggeessa, gara jireenya bara-baraattis nu geessa.
\n\nJireenya biyya lafaa kana keessatti Waaqayyo wajjin yookaan isa malee deemuu dandeenya. “Yaa Abbaa, Yaa Qajeelaa, addunyaan si hin beeku; ani garuu si beeka; isaan kunis akka ati na ergite nibeeku. Jaalalli ati ittiin na jaalatte isaan keessa akka jiraatuuf, anis isaan keessa akka jiraadhuuf ani akka maqaan kee isaan biratti beekamu godheera; akka beekamus nan godha”.</string>
    <string name="yehiwote_alama_mndnew_content">\n\n<b>Takkaa kaayyoo uumama kee edda bartee booda, jireenya kee keessatti kan ati caalmaatti hubachuu qabdu hiikkaan jireenyaa ni jiraatu.</b>
\n\nMee gaddumii /burruusa/ tokko haa fudhannu, gaddumiin kunis mismaara akka rukutuuf yaadamee kan tolfamedha. Kaayyoon tolfamuu gaddumii kanumadha. Fakkeenyaaf gaddumicha yeroodhaaf utuu ittiin hin hojjetiin, sanduuqa meeshaan keessa taa’u keessa keenya. Yeroo kana gaddumichi maalifan hidhamee sanduuqa keessa taa’aa? Hin jedhu. Kunis gaddumichatti waan tokkollee hin fakkaatu.
\n\nGaddumiin kuni utuu sammuu qaba ta’ee waan tokko yaada ture. Guyyaa hunda hojii tokko malee sanduuqa keessa hidhamee kaa’amuunsaa isa yaachisa. Keessa isaattis yoo hangam kan isa yaachisu ta’ullee, maaliif akka hidhamee sanduuqa keessa kaa’ame sababiisaa bira ga’uu hin danda’u. Rakkinni tokko jiraachuu danda’a. Rakkoon suni garuu maal akka ta’e beekuu hin danda’u.
\n\nGuyyaa tokko namni tokko burruusicha sanduuqa keessaa fuudhee, muka qoraanii kan ibiddaaf ta’u tokko irraa dame isaa ittiin kutuu eegale. Gaddumichis gochaa kana baay’ee jaallate. Garuu gammachuunsaa suni hanga dhumaatti deemuu hin dandeenye. Gaddumichis hedduu gadde. Dameewwan mukaa sana ciruun yeroosaa ittiin dabarsuudhaaf malee kaayyoo tolfame waliin kan deemu waan hin turreef ammas wati hir’ate tokko akka jiru isatti dhaga’ama ture.
\n\nGuyyaa itti aanus akka gaafa duraa itti fufe. Kursii miillisaa cabe tokkoof miilla aaka ta’uuf dhagaa qirixee soquudhaan kursichaaf miilla tolche. Ammas hojiisaa kanatti hin gammadne. Hojii kanarra fooyya’u hawwe. Hojiichis wantoota naannoosaatti argaman hunda tumamuu kan qaban tumuu, caccabsuu, burkuteessuu fi qirixuu barbaade. Kanaaf waan tokko hubateera. Gochaawwan hanga ammaatti raawwate yoomiyyuu akka isa hin gammachiifne hubachuudhaaf yeroo itti hin fudhanne. Ta’es ta’uu baates hojicharratti kan bobba’e yoo ta’ellee, tajaajjilli isaa kuni ammas boqonnaa akka isa dhowwatetti jira.
\n\nAmmas guyyaa tokko namni tokko dhufee gaddumii kana fuudhee deemuudhaan mismaara ittiin rukuchuu eegale. Battaluma sana jireenya gaddumii sana keessa wanti akka ifa ibiddaa tokko mul’ate. Yeroo sana yeroo isa dhumaaf kaayyoon uumamuusaa isaaf gale. Mismaara rukutuuf ture kan uumame. Yeroo kanas tasgabbaa’uudhaan wantoota kanaan dura rukutaa ture isa ammaa waliin wal-bira qabee xiinxaluu eegale. Gaddumiin kunis waan bara jireenyasaa guutuu barbaadaa turee fi kaayyoo uumama isaa isa ta’e argachuudhaan aara galfate.
\n\nNuti bifaa fi fakkeenya Waaqayyoon kan uumamne, isa wajjin horiirroo akka qabaanuuf dha. Biyya lafaa kana irratti wanti lubbuu keenya boqochiisu furmaanni fulla’iinsa qabu, inni tokkichii fi inni dhumaa Waaqayyo wajjin walitti dhufeenya akka qabaannu gochuu dha. Wanti nama dinqu garuu hanga gaafa Waaqayyoon dhuunfaatti beeknutti kaayyoo uumama jireenya keenyaa barbaaduu keessatti mudannoo adda addaa keessa darbuun keenya dirqama ta’a. Kaayyoon uumama gaddumichaa mismaara rukutuu ta’ee utuu jiruu, kaayyoo uumama isaa wanata hin taane keessa akkuma joore, nutis kaayyoo uumama keenyaa utuu hin argatiin jiraachuun akkasuma jooraa jiraachuu dha. Dhimmootaa fi kaayyoowwan baay’ee ulfina qabeessadha jennee yaannu hunda keessatti of arguu dandeenya. Haata’uullee malee kaayyoowwan tokko-tokko  ulfina qabeessa yoo nutti fakkaatanillee, kaayyoo uumama keenyaa wajjin kan hin deemnee fi gonkumaa aara galfii kan nuuf hin kennine ta’uu danda’u. Qulqullichi Awugisxoos haala kana bifa nama dinqisiisuun dhiyeesseera. Innis “Yaa Waaqayyo ati ulfina keetiif jettee nu uumte, kanaaf lubbuun keenya si argattee hanaga aara galfattutti yoomiyyuu boqochuu hin danadeessu” jedhe.
\n\nTokkummaa Waaqayyo waliin uummachuudhaan alatti wanti lubbuu keenya boqochiisu tokkollee hin jiru. Dhugaa kana ilaalchisee Yesus Kristos akkas jedhe, “…Ana buddeenni jireenyaa, gara koo kan dhufu hin beela’u, kan anatti amanus matumaa hin dheebotu” (Yoh 6:35). Hanga Waaqayyoon beeknee garasaa dhufnutti lubbuun keenya dheebuu fi beela guddaadhaan gidiraa argiti. Luubbuun keenya akka boqottuuf jennee waan nyaatamuu fi dhugamu hunda yaalii goona. Yeroo kana akkuma gaddumiin sun hanga kaayyoo uumama isaa argatutti yaalii adda addaa keessa dabree homaa boqochuu dadhabe hunda, nutis hanga kaayyoo uumama keenyaa argannuutti boqochuu hin dandeenyu. Wanta bakka duwwaa keessa keenya jiru sana guutuu fi maddi aara galfii lubbuu keenyaa maal akka ta’e hanga sirriitti hubannutti akka jeeqamnetti jiraanna. Dubartiin Korii Tembuu jedhamtu kristaana qomoo warra Yihudoota irraa dhalatte turte. Dubartiin kuni warri Naazii Jarmanii qabanii gara mana hidhaa warra ajjeefamuuf jiranii keessa yoo ishee geessanillee Waaqayyo garuu madda aara galfii ishee ta’uusaa mirkaneessiteetti. Sana boodas, “Hundee fi maddi gammachuu keenyaa, eenyummaa keenya isa Waaqayyoo karaa Kristos keessaan nuuf tolfame beekuu keenyadha. Jaalala Waaqayyoo irratti amantii qabna turre. Kattaan keenya  dukkana gurraacha caalaa jabaadha…” jetteetti.
\n\nYeroo hedduu Waaqayyoon keessa jireenya keenyaa keessaa yoo baafne boqonnaa arganna jennee wanti nuti hin yaalle hin jiru. Garuu wanta dhuguma aara galfii nuuf kennu matumaa hin argannu. Hanga nu ga’utti ni nyaanna, ni dhugnas; ammas deebisnee ni nyaanna ni dhugna. Wantoota kanaan dura yaada dogoggoratiin yaallee turre hunda ammas daballee hedduminaan gochuudhaan kunis boqonnaa nuuf kenna jennee tilmaamna. Garuu rakkina keenyaaf matumaa furmaata hin argannu. Kanarraa kan ka’e beelaa fi dheebuu keenya utuu hin ba’iin akka joorree fi jeeqamnetti hafna.
\n\nFedhii fi dheebuun keenya inni guddaan Waaqayyoon beekuu ta’uu qaba. Itti fufees isa waliin hariirroo garii qabaachuudha. Maaliif? Sababiin inni guddaan immoo kun kaayyoo uumama keenyaa waan ta’eefdha. \n\nHanga ammaatti mismaaricha argattanii hin rukkunnee?
</string>
    <string name="bechink_sinikebeb_content">\n\n <b>Yaa Waaqayyo eessa jirtaa? Jettanii gaafattanii beektuu? Waaqayyootiin maaloo maaliif callistaa? Dhimmitti jettan hangam baay’atuu?</b>
\n\nWaaqayyotti hangam amanannaa? Wantoota nu mudatan hunda keessatti fuula keenya gara isaatti deebifanna. Yeroo haalonni suni tasgabbaa’an wanta goonu sana hunda, yemmuu jeequmsi unu mudatus waanuma sana goonaa?
\n\n <b>Waaqayyo eessa jiraa?</b>
\n\nWaaqayyo akka nuti isa beeknu kan fedhu Waaqa uumaa uumama hundaa ti. Nuti hundi keenya amma as kan jirru sababa kanarraan kan ka’edha. Jabina, jaalalaa, qulqullummaa fi gara laafina isaa akka shaakalluu fi isattis akka amanannu fedha isaa ti. Warra fedhii qaban hundaaf “Gara koo koottaa” jechuudhaan waama.
Inni akka keenya miti, boru, torbee dhufu, waggaa kana fi waggoota kurnan dhufan keessatti maaltu akka raawwatu inni ni beeka. “Jalqabaa qabee hanga dhumaatti kan dubbatu ana duwwaadha. Waaqni ana fakkaatus hin jiru” jedha Isa 46:9. Addunyaa kanarratti waan ta’u hunda ni beeka. Isin gargaarufis isin wajjin ni ta’a. “Waaqayyotti nuyi kooluu in galla, inni humna keenya, inni rakkina keessatti gargaara ta’uun isaa…” (Far 46:1) unutti himeera. Garuu garaa keenya guutuu isa barbaaddachuu qabna. “Garaa keessan guutuu yoo ana barbaaddattan ana argattu” (Er 29:13) jedheera.
\n\nKana jechuunis namoota Waaqayyoorra rakkinnii fi qorumsi gonkumaa hin ga’u jechuu miti. Gochaan shororkeessitootaa namoonni hedduun akka du’anii fi dhiphatan akkuma godhu hunda, namoonni Waaqayyoos sana keessa miidhamuu danda’u. Garuu Waaqayyo isaan wajjin jiraachuun isaa jajjabinaa fi nageenya isaaniif kennu qaba. Hordoftoota Yesus Kristoos keessaa inni tokko, “Karaa hundumaa in rakkanna, garuu badduu hin baanu; waan goonu in wallaalla, garuu abdii in kutannu. In ari’atamna, garuu hin gatamnu; lafaan dha’amna, garuu achumatti hin hafnu” (2 Qor 4:8-9) jechuudhaan ibseera. Jireenya keenya keessatti qorumsi adda addaa unu mudachuu akka danda’u dhugaadha. Haata’u malee nama Waaqayyoo taanee yommuu qorumsa akkasii keessa darbinu qorumsa sana haala adda ta’ee fi humna unu biraa hin taaneen cimnee yommuu keessa dabarru argina. Rakkinnii fi qorumsi kamiyyuu humna Waaqayyootiin ol ta’ee hin beeku. Inni rakkina unu falmatan hunda caala. Kanaafis qorumsa sana hunda keessa qofaa keenya akka darbinuuf unu hin dhiisu.
\n\nSagaleen Waaqayyoo, “Waaqayyo gaarii dha, yeroo rakkinaattis iddoo baqaa ti, warra isa amanatanis beeka” (Naho 1:7)jedha. “Waaqayyo warra isa waammatan hundumaatti, warra dhugaadhaan isa waammatan hundumaatti dhi’oo dha. Inni fedha warra isa sodaatanii fiixaan in baasa; iyya isaaniis immoo in dhaga’a, isaan in oolchas” (Far 145:18-19)jechuudhaan itti dabalee dubbata.
\n\nYesus jechoota garaa warra akkasii jajjabeessu akkas jechuudhaan dubbateera. “Simbirroonni lama beessee
tokkotti gurguramuu mitii? Isaan keessaa tokkoyyuu fedhii Abbaa keessanii malee lafa hin buutu. Isin garuu rifeensi mataa keessanii cuftinuu lakkaa’amaa dha. Kanaaf hin sodaatinaa; Isin dimbiiccoo hedduu caalaa gatii qabduutii” Mat 10:29-31). Dhuguma gara Waaqayyootti yoo deebitan, haala namni kamiyyuu godhee hin beeknee fi gochuus hin dandeenyeen waa’ee keessaniif ni dirqama.
\n\n<b>Siqiqii fi bilisummaa fedhii keenyaa</b>
\n\nWaaqayyo gaafa sanyii namaa uume bilisummaa fedhii wajjinidha. Kana jechuunis isa wajjin dirqiidhaan tokkummaa akka qabaannu fedha isaa miti. Waa’ee isaa hunda gadi dhiisnee isa ganuudhaaf mirga qabna jechuudha. Dirqamaan akka isa jaallannu gochuu ni danda’a ture. Garuu utuu akkasitti uumeera ta’ee walitti dhufeenyi isa waliin qabaannu maal fakkaata jettanii yaaddu? Michuu gaarii ta’uu hin danda’u; ta’uu kan danda’u abboomamuu dirqamaa fi to’annoo cimaarratti hundaa’ee duwwaa ta’a ture. Inni garuu bilisummaa fedhii nuuf kenneera.
\n\nAkkuma amaleeffannaadhaan keessa lubbuu keenyaan “Yaa Waaqayyo haalonni hamma kanatti hamoo fi kan nama gaddisiisan hamma ta’anitti maliif calliftaa”? jennee iyyina.
\n\nWaaqayyo dhimma kanaaf deebii attamii akka kennu feenaa? Gochaa namootaa akka to’atu barbaannaa? Sababa shororkeessitootaan lakkoofsi namoota dhumanii akka hangama akka ta’uu feenaa? Namoonni dhibbatti lakkaawwaman akka duwwaan akka ajjeefaman utuu Waaqayyo eeyyamee miirri gaariin nutti dhaga’ama laataa? Moo Waaqayyo namni tokko duwwaan akka du’u yoo eeyyame? Haata’u malee Waaqayyo du’a nama tokkoo illee utuu dhorkee filannoo wanti jedhamu tokkollee jiraachuu hin danda’u. Namoonni Waaqayyoof dhimma dhabuu filatu, Waaqayyorratti kaka’u, fedhii mataa isaanii irraa deemuudhaan namoota biro irratti gochaa nama sukkanneessu raawwatu.
\n\n<b>Siqiqii fi kaayyoo keenya</b>
\n\nBiyyi lafaa kuni ilmaan namaaf gaarii miti. Namni tokko unutti dhukaasuu danda’a. Yookaan immoo balaa konkolaataadhaan rukutamuu dandeenya. Sababa shororkeessitootaan gamoo irraa lafa dhahuu dandeenya ta’a. Biyyaa lafaa gidiraadhaan guutamtee fi bakka haalli hundi akka fedha Waaqayyootti hin raawwanne kana keessatti wanti hedduun unurra ga’uu danda’a.
\n\nGaruu Waaqayyo araara namootaa irratti hin hirkatu, unutu araara isaa jala jiraata malee. Kuni Waaqayyo uumama samii hurjoota lakkoofsaan oli ta’an hunda jecha “Haa ta’au!” jedhuudhaan isa uume dha (Far 47:8). Humnaa fi ogummaa isaaf daangaa hin qabu. Wantoonni nuti mo’achuu hin dandeenye adda addaa yoo unu marsanillee, “Kunoo, ani Waaqayyo dha, sanyii namaa hundumaafis fooftaa dha; wanti anaaf hin danda’amne jiraa ree”? (Er 32:27) jechuudhaan kan nama jajjabeessu Waaqa dindii fi hunda danda’u qabna. Sanyii namaa isa cubbuu jaallatu kanaaf mirgasaa eegaaf, garuu fedha isaa eegaaf. Waaqayyo ifatti “Wantan dubbadhe iddoodhaan nan ga’a, akeeka koo nan raawwadha” (Isa 46:11) jedha. Jireenya keenya yoo isaan kennine jajjabina isa biraa arganna. “Waaqayyo warra kooraan ol of qabaniin in morma; warra gad of deebisaniif garuu ayyaana in kenna” (Yaq 4:6).
\n\n<b>Siqiqii amma Waaqayy eessa jiraa?</b>
\n\nHedduun keenya yeroo baay’ee Waaqayyoo fi karaa Waaqayyoorratti goolii uumna. Namoota biroo waliin yommuu of madaallu nuti fooyyee kan qabnu, akka waan namoota jaallannuu fi kabajinutti of lakkaa’uu dandeenya. Garuu garaa keenya banuudhaan otuu Waaqayyoon fuulaa fi fuulatti arginee, yaadni garaa keenyaa cubbuudhaan kan guutame ta’ee argina. Gara Waaqayyootti kadhannaadhaan yommuu dhihaannu waan hundumaan dadhaboota taanee, Waaqayyo yaada garaa keenyaa, gochaa keenyaa fi ofittummaa keenya akka arge yommuu hubannu naasuudhaan hafuurri nu hin cituu laataa? Jireenyaa fi oolmaa keenya adda addaan Waaqayyo irraa of faggeessina. Isa malees jireenya keenya haala dinqii ta’een gaggeeffachuu akka dandeenyutti of yaadina. Macaafni qulqulluun “Nuyi hundumti keenya akka hoolotaa karaa irraa badnee turre, adduma addaanis kara-karaa in gore…”(Isa 53:6) jedha.
\n\nEgaa bu’aan waan kanaa maal ta’a laataa? Cubbuun keenya Waaqayyo irraa adda unu baaseera. Jireenya isa amma argaa jirru caalaatti egeree keenya abdii dhabsiiseera. Mindaan cubbuu keenyaa du’a dha, kunis bara baraaf Waaqayyo irraa adda ba’uu dha. Haata’u malee karaatti araara isaa argachuu dandeenyu unuuf qopheesseera.
\n\n<b>Waaqayyo eessa jiraa? Jaalala Waaqayyoo</b>
\n\nWaaqayyo fayyina ilmaan namaa barbaacha gara biyya lafaa dhufe.” Akka namni isatti amanu marti jireenya barabaraa qabaatuuf malee akka hin banneef, Waaqayyo hanga ilma isaa tokkicha kennutti akka malee addunyaa jaalateeraatii. Sababiini Waaqayyo ilma isaa gara biyya lafaatti ergeef, biyya lafaatti muruuf otoo hin ta’in, karaaa ilma isaatiin biyya lafaa fayyisuuf”(Yoh 3:16-17).
\n\nAddunyaa kanarratti siqiqii fi dhiphinni unu mudatu Waaqayyo sirriitti beeka. Yesus teessoo ulfinaasaa gadi dhiisuudhaan foon uffatee gara biyya lafaa, bakka mijataa hin taane gara namaa dhufe. Yesus baay’ee dadhabeera, beelaa fi dheebuu beeka, namoota irraa mormiin isa mudateera. Maatii fi michoota isatti dhihaatan irraa mormiin isa mudateera. Yesus guyyaadhaa gara guyyaatti haalli nama quru isa mudachuurra darbee, qorumsi jabaan isa mudateera. Yesus ilmi Waaqayyoo inni nama ta’e, fedhii guutuudhaan cubbuu keenya hunda fudhachuudhaan, gatii cubbuu keenya nurraa haqe. “Yesuus Kiristoos jireenya isaa dabarsee nuuf kenneera; jaalalli maal akka ta’es kanaan beekina; nuyis akkasuma jireenya keenya dabarsinee obboleeyyan keenyaaf kennuu qabna”(1Yoh 3:16). Reebamuu nama sukkanneessu keessa darbeera, fannoo irrattis salphifamee gidiraa argeera, siqiqiidhaanis ajjeefameera. Gochaa isaa kanaanis nuti araara arganneera. Yesus otuu hin du’iin dura akka fannifamee ajjeefamu namoota birootti himeera. Akkasumas guyyoota sadii booda du’aa ka’ee jiraataa akka ta’u dubbateera. Gaafa guyyaa sadaffaas awwaalchi Yesus duwwaa ta’ee argameera. Namoonni hedduunis inni du’aa ka’ee jiraataa ta’uusaa fi akka isa arganis dhugaa ba’an.
\n\nInni amma jireenya bara-baraa nuuf kenneera. Gochaan kuni kan nuuf malu hin turre. Inni gara jireenya keenyaa akka seenu yommuu isa gaafannu kan gara jireenya keenyaa seenu, inni kennaa Waaqa biraatii nuuf kenname waan ta’eefidha. Kennaan Waaqayyoo karaa Yesus Kristos jireenya bara-baraati. Cubbuu keenyarraa qalbii diddiirrachuudhaan gara Waaqayyootti yoo deebine, jireenya bara-baraa isa karaa Yesus Kristos argamu akka kennaatti tola fudhanna. Kunis karaa wal-xaxaa hin qabnee fi kan ifa ta’e dha.
\n\n“Namni Ilma sana qabu jireenya qaba; namni Ilma Waaqayyoo hin qabne immoo jireenya hin qabu” (1Yoh 5:12). Yesus gara jireenya keenyaatti seenuuf hawwii qaba.
\n\n<b>Waaqayyo eessa jiraa? Kaayyoo Waaqayyoo</b>
\n\nWaa’een mootummaa Waaqayyoo attamidhaa? Macaafni qulqulluun Waaqayyo, “…hawwii wanta bara baraa booddee ta’u beekuus yaada ilmaan namaa keessa kaa’eera” (Lal 3:11)nuun jedha. Tarii yaada garaa keenya keessatti biyyi hawwiin nuti dheebonnu maal akka fakkaattu baruuf hawwii qabna jechuudhaa. Duuni namoota nuti baay’ee jaallannuu addunyaa nuti keessa jiraannu kana keessa rakkinni tokko akka jiruu nuuf mirkaneessa. Eenyummaa keessa lubbuu keenyaa keessaa jiraachuudhaaf siqiqii fi dhiphinni hedduu laphee namaa cabsu irraa bakki bilisa ta’e tokko akka jiru ni hubanna. Dhugumayyo Waaqayyo bakka caalmaa qabu tokko nuuf qopheesseera. Bakki kunis bakkatti seerri isaa inni adda ta’e suni guutummaatti itti raawwatu dha. Biyya sana keessatti Waaqayyo ija nama hundaarraa imimmaan isaanii haqa. Achi boo’ichii, gidiraa fi dhiphinni duunis hin jiru. Waaqayyos hafuura isaan nama keessa jiraata, sana boodas cubbuutti hin jiraatan.
\n\nHaallitti shororkeessitoonni miidhaa uuman baay’ee nama sodaachisa. Firooma bara-baraa Yesus isiniif  Waaqayyo gidduutti diriirse kana fudhachuu diduun gochaa shororkeesitootaa kana caalaa hedduu hammaataa dha. Karaa jireenya bara-baraa duwwaa otuu hin taane, biyya lafaa kanarrattillee jiraachuu Waaqayyoo gongumaa beekuu waan hin dandeenyeef isa malee jiraachuun jireenya keenya hadheessa. Kaayyoon jiraachuu keenyaa isa dha. Burqaan jajjabina keenyaas isa dha, yeroo jireenyi nutti bitaacha’u inni ogummaa keenya dha, jabinnii fi abdiin keenya isa dha. “Gaarummaan Waaqayyoo attam akka ta’e isin miyeeffadhaa ilaalaa! Namni isatti kooluu gale haa gammadu” (Far 34:8).
\n\n‘Waaqayyo hirkoo dha’ jechi jedhu jira. Garuu isa duwwaatu Waaqa tokkichaa fi amanamaa dha. Yesus, “Ani nagaa isin biratti nan hambisa; nagaa koos isiniif nan kenna; ani akka addunyaan kennutti isiniif hin kennu;
garaan keessan hin raafamin; hin sodaatinis” (Yoh 14:27) jedheera. Namoonni bara jireenya isaanii Yesus irratti hirkatan, akka isaan jireenya isaanii kattaa jabaa irratti ijaarratan isaaniif mirkaneessa. Biyya lafaa kanarra gidiraa fi dhiphinni kamiyyuu yoo isin mudatu inni jajjabina isaa isiniif kenna.
\n\n<b>Waaqayyo eessa jiraa? Ilma Waaqayyoo</b>
\n\nAmma jireenya kamiyyuu keessa yoo taatanillee Yesusiin gara jireenya keessaniitti afeeruu dandeessu. “Warra isa simatanii maqaa isaatti amananiif garuu ijoollee Waaqayyoo akka ta’an mirga kenneef” (Yoh 1:12). Gara Waaqayyootti deebi’uu kan dandeenyu karaa Yesus qofaa dha. Yesusis “karaa fi dhugaan, jireenyis anuma; yoo anaan ta’e malee eennuyyuu gara Abbaa hin dhufu”(Yoh 14:6)jedheera. Itti fufees, “Kunoo ani balbala dura dhaabadheen balbala rurrukuta; namni kamiyyuu yoo sagalee koo dhagayee balbala naaf bane, ani ol nan seena…” (Mul 3:20) jechuudhaan waamicha dhiyeessa.
\n\nAmma Waaqayyo gara jireenya kee akka dhufu gaafachuu dandeessa. Kanas immo kadhannaadhaan gochuu dandeessa. Kadhannaa jechuun iftoomina guutuu fi dhugaadhaan Waaqayyo waliin du-dubachuu jechuu dha. Amma akka armaan gaditti ibsametti waan garaa kee keessa jiru baaftee ifatti isatti himuudhaan isa waliin mari’achuu dandeessa.
\n\n“Yaa Waaqayyo ani jireenya koo hundaan sirraa adda ba’een ture, amma garuu akkasitti itti fufuu hin barbaadu. Eenyummaa kee beekuu nan fedha. Yesus Kristosii fi dhiifama isaa jireenya kootti simachuun barbaada. Kana booda sirraa adda ba’ee jiraachuu hin fedhu. Har’aa kaasee ati Waaqaa fi gooftaa jireenya koo ta’i. Yaa Waaqayyoo jaalala fi araara keetiif sin galateeffadha.
\n\nAkka Waaqayyo gara jireenya keessanii dhufu garaa keessan irraa yoo isa kadhattan, gara fuula duraatti wanti isin barbaachisu waan hedduutu jira. Isa beekuu keessaniin jireenyi amma jiraachaa jirtan aara galfiin kan guutame akka ta’u Waaqayyo abdii isiniif kenneera. Waaqayyo eessa jiraa? Inni kana booda isin keessa jiraachuu fedha. Inni jireenya bara baraa isiniif kenneera.
\n\nBiyya lafaa kanarratti haalli kamiyyuu yoo jireenya keessan marse, Waaqayyo waa’ee keessaniif ni falma. Namoonni biroon karaa Waaqayyoo hordofuu yoo didanillee, inni muddamaa fi dhiphina adda addaa meeshaa itti kaayyoo isaa fiixaan baasu godhe itti fayyadama. Gochaawwan addunyaa kanarratti raawwatan hunda Waaqayyo ni to’ata. Isin kan Waaqayyoo edda taatanii abdii isa “Waaqayyo warra isa jaalatanii fi warra akka kaayyoo isaatti waamamaniif akka wanti hundinuu gaarii ta’uuf jedhee akka hojjatu ni beekina” (Rom 8:28) jedhurratti boqochuu dandeessu.
\n\nAkkuma kanaandura dubbanne Yesus akka nu hin dhiifnee fi nu hin daganne kakuu akkas jedhu nuuf galeera, “Ani nagaa isin biratti nan hambisa; nagaa koos isiniif nan kenna; ani akka addunyaan kennutti isiniif hin kennu; garaan keessan hin raafamin; hin sodaatinis” (Yoh 14:27), “biyya lafaa kana irratti rakkinni isin argata; garuu jabaadhaa! ani biyya lafaa moo’adheeraatii" (Yoh 16:33).
\n\nWaaqayyoon caalmaatti beekuu fi yaada inni isiniif qabu baruuf akka isin gargaaruuf Macaafa qulqulluu keessaa waneela Maatewoos, Maarqos, Luqaasii fi Yohaannis keessatti dhugaawwan barreeffaman dubbifadhaa.
    </string>
    <!--    wesibina yefikir ginignunet-->

    <string name="wesibina_yefikir_guadegna_content">\n\nDoktor Braandit namni jedhaman tokko barruulee “Collegiate Challenge” jedhamu keessatti akka barreessanitti, ogummaa nama gorsuu isaanii keessatti waan hubatan tokko lafa kaa’aniiru. Innis yeroo baay’ee namoonni wal-jaallatan yookaan jaalalleen lama gorsa barbaacha yommuu gara koo dhufan akkas jedhu:- “Yeroo jalqabaa quunnamtii saalaa yommuu raawwannu gammachuudhaan ture. Xiqqoo turee garuu waan ta’e sana yommuun yaadadhu ofitti na aarsa, waa’ee koo deddeebisee yommuun yaadu miirri koo wal-dhahuudhaan aariidhaanan guutama. Waanan godhetti baay’een gaabba. Xiqqoo turee immoo waa’ee jaalallee koo yommuun yaadu miira nama hin gammachiifnee fi wal-makaa ta’etu natti dhaga’ama ture. Itti fufees garaa walitti dhiphannee walitti bu’uu fi wal-aaruu jalqabne. Dhuma irrattis wal-lollee gar-gar baane. Amma kunoo diinota walii taaneerra jedhanii natti himu” jechuudhaan mudannoo isaanii barruulee sana irratti barreessaniiru.
\n\nDhibee dhukkuba xiin-sammuu akkasii kana dhukkuba barii barraaqaa jedheen waama. Hirriba keenya keessaa dammaqauudhaan yommuu ciisa keenyarraa kaanu jalallii fi walitti-dhiheenyi akkasii suni jireenya dhugaa irraa akka hin taanee fi bakka sanas akka hin jirre ni hubanna. Yeroo sana irraa kaasee quunnamtiin saalaa gammachuu nuuf kennuu hin danda’u. Dhumni isaas akka abdii godhanne nuuf hin ta’u. Wanti itti fufee ta’u maalidha ta’aa? yoo jenne, namoota fedhii dheebuu miira mata-mataa isaanii duukaa fiigan lama, dheebuu fedhii mataa isaaniif jecha otuu fiigaa jiranii adda ba’uu ta’a. Wanti ta’e hundi isa kana dha. Jaalalli inni dhugaa ta’ee fi walitti dhiyeenyi onneerraa madde muddama ariitiidhaan kan argamu miti. Kanaaf akkaataa kanatti barbaachi godhamu madaalliisaa kan eeggatee fi kan wal-simate waan hin taaneef bu’aansaa gadda fi miidhama sammuu akkasumas jeequmsa xiin-sammuuf nama saaxila.
\n\n<b>Hiriyyummaan jaalalaa qaamaan walitti dhihaachuurra caala </b>
\n\nUumamni nama hundaa sirriitti kan beekaman kutaalee shan of keessaa qaba. Isaanis: Qaama, miira, sammuu, hawaasummaa fi hfuura jedhamu. Kutaaleen jireenya keenyaa shanan kuni akka funyoo jabaa ta’e tokkootti bakka tokkotti walitti marmanii akka hojjetan taasifamuudhaan kan uumamanidha. Hiphoo hiriyyaa jaalalaa barbaaddachuu keenya kana keessatti yaaliin keenya kuni har’a yookaan kaleessa akka furmaata argatu barbaanna. Rakkina keenya keessaa inni tokko altakkaatti ariitiidhaan dafnee dheebuu ba’uuf hawwuu keenyadha. Kanaaf inni nuti hawwaa jirru kunimmoo furmaata muddamaati malee jaalala isa dhugaa miti. Gaafa kana goonu immoo kutaa uumama keenyaa shanan kana keessaa isa tokko qofaafidha kan nuti furmaata itti kennuuf yaalle. Innis fedhii qaama foon keenyaati. Amma rakkinni guddaan nama kamiyyuu waliin walitti dhiheenya gaarii uumuu dadhabuu otuu hin taane, fedhii uumama keenyaa warra hafan arfaniif garuu waanuma akka ibidda cidii salphaatti qabsiifnee dhaamsamu ta’uu hin danda’u. Daqiiqaa soddoma yookaan sa’atii tokko gidduuti saala faallaa tokko waliin walitti dhihaachuudhaan tokkummaa uumtee quunnamtii saalaa raawwachuu dandeessa. Wanta hundaa bifa kanaan edda xumurtee daqiiqaa muraasa booda quunnamtiin saalaa dheebuu qaama diidaaf duwwaaf furmaata xiqqoo ta’uusaa hubatta. Kana keessatti akka nuuf hubatamuuf wanti barbaachisu tokko garuu jaalalli hiriyyummaa inni dhugaan madaallii dheebuu foonii akkasii kanaan ol akka ta’e beekuu qabna.
\n\nHaata’u malee quunnamtii saalaa yeroo hedduu raawwachuun fedhii sana waan hir’isu isinitti fakkaataa? Tarii “Jaalalli waan na qabateef” jechuu dandeessu ta’a. Keessi keessan garuu dheebuu ba’uu dhabuudhaan jeeqamee sammuun keessanis gaabbii guddaa jalatti kufa. Barattooni koleejjota adda addaa keessatti argaman hedduun jaalallee dhugaa barbaacha nama tokkorraa gara isa biraatti yommuu jooran hubadheera. Otuma jooraa jiranii yommuu nama haraa tokko waliin hariiroo akkasii eegalan:-“Kuni filannoo koo isa sirrii fi isa dhumaa ti, amma kunoo jaalallee argadhe, michuun lubbuu koo dhugaan kunoo kanadha” jedhu. Ani akkan amanutti jooruun kan namaaf malu quunnamtii saalaaf utuu hin taane jaalala dhugaaf ta’uu qaba.
\n\nBara kana hiriyyaa jaalalaa jechuun, hiriyyaa quunnamtii saalaa ta’ee argameera. Haata’u malee hiikkaan hiriyyummaan jaalalaa kanarra hedduu kan darbudha. Hiriyyummaan jaalalaa jireenyaa fi uumama keessa eenyummaa keenyaa dabalata. Dhugumayyuu! Qaamaan, miiraan, sammuudhaan, hawwaasummaa fi keessa hafuura keenyaa of keessatti haammata. Hiriyyummaan jaalalaa inni dhugaan utuu waan tokko hin hambisiin jireenya hunda hiruu jechuudha. Garuu amma hundi keenyayyuu guutuu jireenya keenya utuu homaa hin hambisiin nama biraaf hiruu isa jedhu kana miira nama kamiiyyuu kessatti mul’atee hin argamu.
\n\n<b>Yeroo waa’ee jaalalaa yaadnu sodaan nu naasisu maalidhaa?</b> Maarshaal Hooj namni jedhamu kitaaba “Jaalalarratti sodaa ati qabdu” jedhu barreesseera. Kitaabicha keessattis Hooj yommuu dubbatu, “Hundi keenya jaalala ibsuuf ni hawwina, jaalallee lubbuu keenyaaf michummaa onneerraa madde qabaachuu keenya guyyaa itti ibsinu arguuf ni dheebonna. Haata’u malee garuu gaafa guyyaan murteessaa ta’e suni ga’utti jaalala keenya hojiidhaan mul’isuu dadhabnee humnas dhabnee hafuurri yommuu nu citu gara duubaatti deebi’uu eegalla. Jaalala isa dinqisiifannee fi faarfanne sana deebifnee sodaanna. Walitti dhihaachuus ni baqanna” jedheera. Kitaaba kana keessatti Hooj ammas itti fufee, “Nama tokko yommuu cimsitee itti dhihaattetti carraan farra adda-addaa fi akkasumas yaaddoo nama gaddisiisu namatti fidee dhufuunsaa akkuma sana dabala” jedha. Kanaafis gaddaa fi yaaddoo akkasii sodaachuu keenyarraa kan ka’e hiriyyummaa isa sirrii irraa gara duubaatti deebinee nama tokkorraa gara isa biraatti jooraa jiraanna.
\n\nYuniversitii tokko keessatti barnoota itti fufiinsa qabu tokkon barsiisa ture. Gaaf tokko barnoota koo booda dubartiin tokko gara koo dhuftee, “Waa’ee jaalallee koo waanan sitti himun qaba” waan naan jetteef edda bakka tokko teenyee booda waan isheerra ga’e natti himte. Daqiiqaa muraasa booda akkana naan jette, “Ani amma lammaffaa miidhamuu waanin hin barbaanneef tarkaanfii isa dhumaa fudhadheera” naan jette. Anis itti fufeen, “Lammata jaalalatti akka hin kufne yookaan akka hin jaalanne tarkaanfii isa dhumaa fudhatteetta jechuudhaa”? jedheen gaafadhe. Ija guuttee edda na ilaaltee booda, waan natti dubbatte sana waanan ishee hin hubanne waan itti fakkaateef, itti fuftee akkas naan jette. “Akkas jechuu koo miti, lammata hangan of miidhutti dabarsee of hin kennu jechuu kooti malee naan jette. Kana booda caba laphee akkasii kana keessummeessuuf humna hin qabu” naan jette. Anis “Naaf galeera egaa kana booda jireenya kee keessatti ani jaalala hin barbaaddu jechuu keeti” n ittiin jedhe. Mee ilaalaa! Jaalalli dhukkubaa fi miidhama hin qabne hin jiru jechuu dha. Gara nama tokkootti baay’iftanii akkuma dhihaattaniin carraan lapheedhaa cabuu keessanii kuni bal’achaa deema.
\n\nIsinillee jireenya jaalalaa isa kanaan dura dabarsitan keessatti shaakala kana fakkaatu keessa akka dabartan nan yaada. Gaaffiin inni guddaan garuu jaalala irraa kan ka’e caba laphee wal-fakkaatu keessa darbuu keessan otuu hin taane, caba laphee sana attamiin keessummeessitanii? isa jedhudha. Cabiinsa laphee keessanii dhokfachuuf jecha akkas jechuudhaan ejjennoo ani amma “Milikkita lakkuu” jedhee waamu calaqqisiiftu, “Ani amma akka aniif ati walitti dhiheenya qabaannu nan barbaada, jaalalas jaallatamuus nan fedha, garuu itti yaaduuf yeroo gabaabaa na barbaachisa. Kanaan dura miidhaan narra ga’eera. Amma waa’ee sanaa yaadachuu hin barbaadu, achumatti haa bilchaatu. Wantootan dabarse hunda amma dabalee yaadachuu hin fedhu” jenna. Kanaafis naanoo laphee keenyaatti akkuma gamoo warra Chaayinaa akka namni biraan nu hin miineef gamoo mataa keenyaa laphee keenyatti marsinee ijaaruudhaan akka namni suni nu hin miinee fi nu hin cabsineef of eeggannoo guddaa gochuu barbaadna. Miidhaa karaa alaan dhufu ittisuuf jecha gamoon ijaarre suni deebisee ofii keenya akka yakkamaa mana adabaa seeneetti xaxee lafa nu kaa’a. Egaa dhumni keenya maal ta’a laataa? Dhukkuba ko’ummaatiin faalamnee hiriyyaa jaalalaa akka dheebonnetti hafuu ta’uu danda’a.
\n\n<b>Jaalalli akkasii otuu isin mudatee maal gootuu?</b>
\n\nJaalalli miiraan oli dha, akkasumas miira gaariidhaanis olidha. Haata’u malee hawaasni keenya jaalala, quunnamtii saalaa fi jaalala hiriyyummaa ilaalchisee murtoo Waaqayyo qabu jijjiiruu fi jal’isuudhaan gara fedhii miiraa duwwaatti ramadee kaa’e. Sagalee Waaqayyoo keessatti Waaqayyo jaalala ilaalchisee ibsa bal’aa fi barbaachisaa ta’e 1Qor 13 keessatti kenneera. Waaqayyo waa’ee jaalalaaf hiikkaan inni kenne sirriitti akka nuuf galutti, boqonnicha keessaa lakkoofsa 4 hanga 7 keessa ergaa jiru bal’inaan akka ilaallu nan fedha. 1Qor 13:4-7 keessatti akka sagaleen Waaqayyoo lafa kaa’etti namni tokko yoo isin jaallate yookaan immoo yoo isin nama sana jaallattanii fi jaalalli jaalallee keessanii sunis:-
\n\nDanda’aa fi kan gaarummaa agarsiisuu fi kan hin hinaafne yoo ta’e yookaan yoo taate?
Kan of hin jajne yookaan of hin tuulle yoo ta’e yookaan yoo taate?
Lafa salphaa kan hin ijaajjine yookaan waan isatti tolu duwwaa kan hin barbaanne yoo ta’e yookaan yoo taate?
Kan hin dallannee fi waan hamaas kan namarratti hin lakkoofne yoo ta’e yookaan yoo taatee?
Kan qajeelina dhugaatti gammadu malee kan jal’inatti hin gammanne yoo ta’e yookaan yoo taate?
Waa’ee kee yeroo hundaa waan gaarii kan yaadu yookaan yaaddu, lachuu kan amantaa walirraa qaban yoo ta’anii fi walitti bu’uu kan hin feene yoo ta’e?
\n\nJaalala hiriyyummaa keessatti jaalali Waaqayyo nuu kennee fi inni nuti shaakaluu qabnu jaalala isa akkasiiti. Jaalalli akkasii kuni jaalala nama biraaf xiyyeeffannaa kennu akka ta’e hubachuu dandeessu. Jaalalli kuni kennuu malee fudhachuu kaayyoosaa kan hin godhannedha. Egaa kanaan alatti jiraachuu barbaadnee yoo rakkina keessa seenne maal nama dinqaa? Egaa haala kanaan jaallatamuu yoo barbaadne duraan dursinee jaallachuun unurraa eegama.
\n\nJaalala hiriyyummaa keessatti jaalala akkasii shaakaluuf duraan dursinee jaalala Waaqayyoo shaakaluu qabna. Namni kamiyyuu jaalala Waaqayyo isaaf qabu otuu hin shaakalin dura, jaalala akkasii kana nama biraaf otuu gar-gar hin kutiin mul’isuu fi shaakaluuf hin danda’u. Waaqayyo inni sii fi waa’ee kee hunda  beeku jaalala mudaa hin qabneen si jaallata.
\n\nWaaqayyo karaa raajicha Eermiyaasiin akkas jedhee dubbateera, “Ammas Waaqayyo fagootti anatti mul’atee, saba kanaan, ‘Ani jaalala bara-baraatiin si jaaladheera; kanaafan gaarummaa kootiin ofitti si dhi’eesse’.“ Ergaa kana keessaa jaalalli Waaqayyoo kan hin jijjiiramnee fi kan bara-baraa ta’uusaa hubanna.
Waaqayyo waaqni kan nu jaallate akka nuti laaqii cubbuurraa qulqulloofnuuf jecha waa’ee cubbuu keenyaaf jedhee tokkicha ilmasaa fannoo irratti dabarsee hanga kennutti ture. Fannoo irratti ajjeefamuun gosa adabbii du’aa bara durii ture. Sagalee Waaqayyoo keessattis Yohannis 3:16 irraa, “Waaqayyo akkasitti tokkicha ilma isaa hamma kennuufitti biyya lafaa jaallate; kun immoo isatti kan amanu hundinuu jireenya bara baraa haa qabaatuuf malee, haa baduuf miti.” jedhamee barreeffameera. Gara Waaqayyootti yommuu deebinuu fi araara isaa yommuu fudhannu jaalala isaa shaakaluu eegalla.
\n\nWaaqayyo waaqni ergaa Yohaannis isa duraa 1:9 irratti akkas jedha, “Cubbuu keenya yoo isatti himanne inni amanamaa fi qajeelaa waan ta’eef, cubbuu keenya nuuf in dhiisa, jal’ina keenya hundumaattiis nu qulleessa” jechuudhaan araara nuuf qabu nu hubachiisa. Waaqayyo cubbuu keenya nuuf dhiisuu qofaa otuu hin taane, hamma dhumaatti nu qulqulleessa, cubbuu keenya isa darbe sana gonkumaa lammata hin yaadatu.


\n\n<b>Jaalala akkasiin jaallatamuun maal fakkaataa?</b>
\n\nHaala kamiyyuu keessa yoo taanellee, Waaqayyo jaalala nuuf qabu gargar hin kutu. Yeroo hedduu hiriyyummaa yookaan hariiroo jaalalaa gidduutti jijjiiramni yoo uumame gara fuula duraatti fufuu hin danda’u. Fakkeenyaaf balaan yoo nama qaqqabu, hanqinni maallaqaa yoo nama mudatuu fi gaafa humni dhibu jaalalli jalqabaa suni ciminaan itti fufuu dadhaba. Jaalalli Waaqayyoo garuu ejjennoo yookaan eenyummaa keenya irratti kan hundaa’e miti.
\n\nAkkuma ilaaltan jaalalli Waaqayyoo jaalala isa hawaasni keenya calaqqisiisu irraa adda dha. Haata’u malee jaalalli akkasii jira jettanii yaadduu? Waaqayyo jaalalaa fi araara isaa isa akkasii yoo isa gaafanne salphaatti akka nuuf kennu dubbata. Kuni kennaa Waaqayyo irraa nuuf kenname dha. Haata’u malee kennaa Waaqayyoo kana fudhachuu diduun, Waaqaa wajjin hariirroo dhiheenyaa jibbuu keenya dha. Kunimmoo karaa biraan jireenni keenya kaayyoo dhuga-qabeessa akka hin qabaanne ofirratti maluu keenya ta’a.
\n\nJaalalli Waaqayyoo deebii nuuf kenna. Nuti gochuu kan qabnu isa irratti amanannaa fi isaaf abbomamuudhaan gara kuteenya qabnu akka deebii isaaf ta’utti dhiyeessuu duwwaa dha. Sagaleen Waaqayyoo Yohannis 1:12 irratti waa’ee Yesuus, “Hamma isa simataniif immoo ijjoollee Waaqayyoo akka ta’aniif aboo isaaniif kenne;…” jechuudhaan nuuf ibsa.
\n\nWaaqayyo tokkicha ilma isaa bakka keenya akka du’uuf gara addunyaa kanatti erge. Haata’u malee seenaan suni kanaan hin dhumne. Guyyaa sadii booda du’aa ka’e. Inni Waaqa waan ta’eef har’as jiraataa ta’ee laphee kee keessatti jaalala isaa bulfachuu barbaada. Altokko edda isa simattee isattis amanattee booda jireenya kee keessatti jijjiirraan ati argituu fi hariiroon ati namoota biraa wajjin qabaattu deebisee si dinqisiisa.
\n\nSagaleen Waaqayyoo akkas jedha, “Namni ilma Waaqayyootti amanu, jireenya bara baraa qaba; ilma Waaqayyoof kan hin abboomamne garuu jireenya hin argatu, dheekkamsa Waaqayyootu isa irratti hafa malee” (Yoh 3:36). Wanti Waaqayyo dursee nuuf hawwu jireenya isa har’aa duwwaa otuu hin taane jireenya bara baraa akka argannu dha. Kana simachuu yoo didne filannoon keenya beenyaa cubbuu isa ta’e du’aa fi Waaqa irraa bara baraaf adda ba’uu ta’a.
\n\n<b>Jaalala Waaqayyoo beekuun maal nama fayyadaa?</b>
\n\nGooftaa akka fayyisaa dhuunfaa keenyaatti fudhannee yommuu jiraachuu eegallu jireenyi keenya madaalliisaa kan eeggate ta’a. Waaqayyotti amanachuun isa biraa dhiifama daangaa hin qabne nuuf argamsiisa. Kanaaf isa dhokannee gara karaa mataa keenyaatti deebi’uu hin qabnu. Inni yeroo hunda nu wajjin waan jiraatuuf isattis nagaa qabna. Amanannaa keenya takkaa edda isarra godhannee fi isatti amanannee booda, innis keessa keenya bakka jireenyaa godhatee taa’uudhaan caalmaatti nutti dhihaata. Cubbuu keenya irraa nu qulleessuuf, ofittummaa hidhee nu takaalee jiru irraa nu hiikuuf, qorumsa nu mudatuu fi wal’aansoo jireenyaa keessatti bilisa nu baasuudhaaf araarri isaa yeroo hunda nu wajjin ta’a.
\n\nGuutummaa macaafa qulqulluu yeroo ilaallu, ejjennoo Waaqayyo quunnamtii saalaa irratti qabu ifaa dha. Waaqayyo quunnamtii saalaa kan eyyame gaa’ela keessatti qofaa dha. Waaqayyo seera kana kan tume gammachuu keenya daangessuu barbaadee otuu hin taane laphee keenya gaddaa fi cabiinsa irraa eeguuf malee. Kunimmoo inni jireenya hundee jabaa qabu nuuf hundeessuu waan barbaadeef dha. Kanaaf bifa kanaan gara jireenya gaa’elaatti yommuu seennu jaalallii fi hariiroon keenya hundee ogummaa fi jaalalaa isa Waaqayyo duraan dursee ijaare irratti kan hundeeffame ta’a.
\n\nEenyummaa keenya Yesuus Kristoositti dabarsinee yommuu laannu, inni guyyaadhaa gara guyyaatti humnaa fi jaalala haaraan nu guuta. Kuni egaa dheebuu isa keessa keenya ture, isa hiriyyaa keenya irraa barbaadaa turre sana dha. Waaqayyo jaalala isaa isa salphaatti gar-gar hin cinne nuuf kenna. Jaalalli inni nuuf kennu kuni baroota gidduutti dhaabbataa kan ta’e, jalala yeroodhaa gara yerootti hin jijjiiramne dha. Jaalalli Waaqayyoo Waaqayyoon gidduu-galeessa godhachuudhaan kan namoota lama walitti fidu dha. Egaa yeroo kaadhimummaadhaan wajjin guddachaa deemtan, guddinni keessan guddina hafuuraa duwwaa otuu hin taane, hawwaasummaa, boqonnaa sammuu fi miiraa qajeelummaa kan of keessatti haammatu waan ta’eef, jaalallee keessaniif amanamaa ta’uu irra darbee, jaalallee keessaniif kan yaaddan, kan kunuunsitan ta’uudhaan isaan dinqisiiftu. Jaalalli keessanis gaa’elaan yommuu xumura argatu quunnamtii saalaa raawwattaniin hundee isa dura ijaaraa turtan irratti hundeeffachuudhaan caalmaatti guddifattu.
\n\n<b>Jaalala Waaqayyoo beekuuf maaltu nurraa eegama? </b>
\n\nGooftaa Yesuusiin akka fayyisaa lubbuu keetti amma kadhannaatiin simachuu dandeessa. Kadhannaa jechuun Waaqayyoo wajjin haasaa dubbii godhachuu jechuudha. Waaqayyo abbaan keenya waan keessa garaa keenyaa keessa jiru waan beekuuf dubbii afaan keenyaa qofaa hin ilaalu, keessa garaa keenyaa fi yaada keenya arga. Kadhannaan armaan gadi jiru attamiin akka kadhattu yaada siif kenna. “Yaa gooftaa Yesuus ati na barbaachifta, waa’ee cubbuu kootiif jettee fannoo irratti waan naaf duuteef sin galateeffadha. Balbala jireenya koo siif banuudhaan fayyisaa koo godhadhee sin simadha. Cubbuu koo naaf dhiiftee jireenya bara baraa waan naa kenniteef sin galateeffadha. Jireenya koo dhuunfadhu. Nama akka garaa kee na taasisi. Ameen!”
\n\nHaata’u malee kadhannaan kuni fedhii garaa kee mul’isaa? Deebiin kee eeyyen, yoo ta’e kadhannaa kana ammuma akka kadhattu sin gorsa. Amanannaa kee Yesuus Kristos irra akka abdii sagaleesaatti yoo godhatte, inni gara jireenya kee ni dhufa. Adeemsi kuni hariiroo kee isa fuula duratti Waaqayyoo wajjin guddachaa deemuuf, caalmaatti isa beekuuf jalqaba gaarii siif ta’a. Giddu-galeessa jireenya kee keessatti, fooniinis haata’u hafuuraan kallattii hundaan hariiroon kee hundi kan firii qabu ta’a.
    </string>
    <string name="lifers_yetekarebe_tidar_content">\n\n <b>Diigamuun gaa’elaa maaliif nama mudataa? Gaa’ela gaarii attamiin qabaachuu? </b>
\n\nYeroo tokko dubartiin tokko waa’ee gaa’elaa yaada qabdu akkas jechuudhaan natti himte, “Wanta fagoo jiru tokko meeshaa dhiyeessee namatti mul’isuun yommuun ija koo lamaaniin lafa onaa fuula koo jiru fagootti ilaalee hubadhu, hariiroo ilaalchisee qaamota sadarkaa adda addaa irra kan jiran, kan du’an, du’uuf kan dhiyaatan, kan wal-hiikan, kan adda ba’an, kan tortoran nan arga. Eddan kana hunda argee booda, haata’u malee anis maaliifan bakka kanatti deemaa Jedheen of gaafadhe.”
\n\nHar’as gaaffiin barattoonni gaafatan isa kana fakkaata. Michuu jaalallee ta’ee hanga dhumaatti deemu cimsanii yoo barbaadanillee gaa’ela garuu ni sodaatu. Barruulee “News week” jedhamu irratti barreeffama gabaabaa tokko keessatti misirroon reefuu heerumtu tokko akkas jette,”Gaa’elli abbaa fi haadha koo yommuu diigamu argeera, anillee gaa’ela kana hanga yoomiitti akkan eegee tursuu danda’u hin beeku” jette.
\n\nDhaloonni gaa’ela maatii isaanii miidhame irraa waan ta’e tokko fudhatee hin baane hin jiru. Ijoollee hedduun waggaa waggaadhaan diigamuu gaa’ela maatii isaaniif saaxilamu. Haala akkasii keessa kan dabran barattoonni hedduun waan isaan irra ga’e yommuu ibsan akkas jedhu.
\n\n<b>Maartaa:-</b> Gaafa tokko waaree booda mana barumsaa irraa yommuu gara manaatti deebitu abbaan ishee uffata isaa hunda qabatee balbala irratti walitti dhufan. Gaa’ela isaa diigee deemuusaa ture. “Yaa damma koo! deebi’ee dhufeen si arga” jedhee, adda isheerra edda dhungatee booda bira darbee deeme. Maartaan guyyaa sanarraa kaastee lamuu isa hin agarre.
\n\n<b>Ribqaa:-</b>Haatii fi abbaan ishee ammayyuu waliin jiru. Garuu xiyyeeffannoon isaanii hundi faayidaa hojii isaaniirraa argatan irratti qofaa kan hundaa’e dha. Guyyaa ayyaana maatii mana barumsaa ishee keessatti kabajamu irratti warri ishee kan argaman guyyoota muraasa qofaadha. Amma garuu isheen kolleejjii galteetti. Lamaan isaanii keessaa tokkoo isaaniillee kan Ribqaan itti dhihaattee dubbiste yeroo xiqqoofidha.
\n\n<b>Filiphoos:-</b> Mana barumsaa sadarkaa lammaffaa keessa yemmuu ture gaafa tokko haatii fi abbaan isaa mana ciisichaa isaanii keessaa yemmuu wal-jeeqan dhaga’e. Battalumatti meeshaan mana keessaa yommuu walitti rukutamuu fi caccabu ni dhaga’ama ture. Itti fufees iyyi dhaga’ame. Yeroo kana Filiphoos yemmuu haati isaa waan qara qabuun waraanamtee dhiigdu arge. Innis dafee gara poolisiitti yemmuu bilbilu poolisoonnis dhufanii abbaa isaa to’annaa jala oolchuudhaan fuudhanii deeman. Filiphoos, haati isaa fi obboleettiin isaa gara mana boqonnaa tokkootti geeffamanii waliin jiraachuu eegalan. Guyyaa sana irraa kaasee hanga har’aatti abbaan isaa eessa akka jiraatu hin beeku.
\n\n<b>Gaa’ela gaarii qabaachuu dandeessa.</b>
\n\nNamoota jireenya akka Maartaa, Ribqaa fi Filiphoos keessa darban argitee beekta ta’a. Tarii atimmoo jireenya akka isaanii yookaan kan kansaanii caalu keessa darbiteetta ta’a. Maatiin kee walitti bu’iinsa, walii galtee fi boqonnaa dhabuudhaan kan raafame ta’uu danda’a. Kanarraan kan ka’e atis gara fuula duraatti gara jireenya gaa’elaatti seenuu fi dhiisuu gidduutti murteessuu dadhabuu dandeessa. Sababiin kees immoo gara gaa’elaatti yoo seente jireenya jeequmsaan guutame keessa galuudhaan ijoollee kee irra yaaddoo fi siqiqiin akka hin geenye yaadda’uu dandeessa. \n\nIshee si jaallattuu wajjin jaalalaan wal-qabattee jireenya gaa’elaa keessa galuu isa jedhu yommuu yaaddu si gammachiisuu danda’a. Garuu gara tarkaanfiitti seenuuf yommuu jettu gaa’elli fakkii nama naasisu tokko ta’ee sitti mul’ata. Yeroo kana dhaabattee, “Haata’u malee miidhaa maatiin koo anarraan ga’an keessa cabsee darbuudhaan gaa’ela nagaadhaan guutame, fayya qabeessaa fi gammachuu qabu hundeeffachuu nan danda’aa?” jettee of gaafatta. Deebiinsaa eeyyeen ni dandeessa kan jedhu dha.
\n\nBara 1976 irraa eegalee gaa’eloota rakkina keessa jiran akka hin diigamne dhabbata gorsu tokko keessaa yommuun hojjechaa ture, gaa’eloota abdii jireenyaa dhabanii balaarra turan kumaatamatti lakkaawaman yommuu deebi’anii fayyuudhaan bayyanatanii dhaabatan argeera. Waaqayyo namoota warra sababa gaa’elatiin lapheen isaanii cabe karaa aaragalfii fi jajjabinaa kan ofii isaa isaaniif qopheesse qaba.
\n\n<b>Yoo rakkina qabaatellee gaa’elli ni barbaadama.</b>
\n\nGaa’ela keessatti rakkinnii fi siqiqiin akkasii yoo mul’atellee, ammayyuu namoonni maaliif gaa’ela keessa seenuuf fedhii godhatuu jennee gaafachuu dandeenya. Jireenyi gaa’elaa jireenya ba’aa fi yaaddoon guutame, jireenya muddamiinsaan guutame yoo fakkaatellee ammayyuu gaa’elli waan baay’ee barbaadamuuf namni kana yaaluuf abdii kutatu hin jiru. Yeroo dhihoo qorannoo namni Luwiis Haaris jedhamu tokko godheen barattoonni kolleejji dhibbantaa 96% ta’an gaa’elatti galuu barbaadu yookaan galaniiru. Harka 97% kan ta’an maatiin tokkummaa fi walitti dhiheenya gaarii qabu tokko burqaa gammachuu akka ta’e cimsanii walii galu. Gaa’elli gaarii ta’ee fi hamma dhumaatti deemu argachuudhaaf abdii qabaachuudhaan namni hundi gaa’ela yaaluuf fedhiin irraa mul’ata. Kanaaf gaa’elli maaliif akkas barbaadamee?
\n\nDhugaansaa isa kana dha, Eenyullee ko’eessa ta’ee jiraachuu hin barbaadu. Hawwiin keenya dhimma mataa keenyaa irratti xiyyeeffannaa kennuu, yaaduu fi gochuu yoo ta’ellee, nama nutti dhiyaatee nu jaallatuu fi nuuf yaadu cimsinee barbaaduun keenya hin oolu. Yemmuu mataa keenya gaafannu, “Ani qofaa koo jiraachuun barbaada” jennee ofuma keenyaaf jiraachuuf fedhii yoo qabaannellee, garuu nama biraa wajjin jaalalaan qabamnee jiraachuuf fedhii jabaa qabna.
\n\nJaalala saala faallaa fedhuun baay’ee barbaachisaa yoo ta’ellee walitti dhufeenyi nuti uumnu hundi barbaacha quunnamtii saalaa irratti kan xiyyeeffate ta’uu hin qabu.
\n\n<b>Gaa’elli maaliif diigamaa? </b>
\n\nGaa’ela keessatti fedhiin namoota hedduu bara baraaf waliin jiraachuu ta’ee utuu jiruu dhumni isaanii dheekkamsa, aara galfii dhabuu fi gar-gar ba’uu keessatti maaliif kufuu? Namoonni hedduun miira isaanii irratti hundaa’anii tokkummaa gaa’elaa hundee jabaa qabu argachuuf yaalu. Jaalalli hiriyyummaa namoota hedduu jaalalaa fi wal-simachuu irratti jalqabee, namni inni tokko hanga ga’ee isaa raawwatetti qofa adeema. Karaa lachuu wanti hundi nagaa ta’ee akka miirri ho’ee jirutti yoo itti fufe dhirsaa fi niitiin tokkummaa isaanii gammachuudhaan mi’eeffatu. Tarii karaa qaama isa biroo sana immoo wanti nama gaddisiisuu fi dheekkamsiisu akka hin uumamne gochuun yeroof isa hin yaaddesu ta’a. Garuu yeroo miirri qabbanaa’u inni tokko nama hanqina qabu sana jaallachuuf humna hin qabaatu. Yeroo kana egaa fedhiin jara lachuu kan wal-hin simannee fi walitti hin mi’oofne ta’a. Kuni immoo gara wal-miidhuutti geessa. Inni tokko isa biraa jalaa baqachuuf jecha dahoo mataa isaa qotachuu eegala. Walii galtee fi mariin wal-dhagahuu gadi bu’aa deema. Walitti bu’iinsaaf sababa kan ta’an wal-dhabuu fi wal-hubachuu dhiisuun akka tulluutti ol ka’aa adeema. Kunis dheekkamsaa fi gara jabinaaf akka boba’aatti gargaara. Araarrii fi dhiifamni gidduu galee rakkina jal’inaan guutame kanaaf yoo furmaata fide malee jaalalli namoota kana lamaan gidduutti argamu kuni balaa keessatti kufa.
\n\nWalitti dhufeenyi akkasii kuni yeroodhaaf jechuunis wantoonni ofittummaa dammaqsan hamma uumamanitti mataa dhokfatee kan jiraatu dha. Haata’u malee har’a ta’uu baatus turee boru dhugaan kuni gaaf tokko ija baasee mul’achuunsaa hin oolu. Dhirsaa fi niitiin qaama tokko ta’an kun ilaalcha fooyyee qabu tokko yoo qabaatanillee, wanti adeemsa keessa ijaan argamu garuu namoonni of danda’anii fi ofiif jiraatan lamaan yeroo hunda fedhii fi hawwiin isaanii gosa tokko ta’uudhaan furmaata argatu jechuu miti.
\n\n<b>Kanaaf gaa’ela gaarii fi fooyyee qabu attamiin argachuun danda’amaa? </b>
\n\nJaalala hiriyyummaa dhugaatiin fiixaan ba’umsa gaarii argachuuf hirmaannaan hojii jara lachuu barbaachisaa dha. Warri wal-fuudhan lachuu fedhii fi hawwii mataa-mataa isaanii ganuu qabu. Of jaallachuu dhiisuudhaan aarsaa godhanii of kennuu nama gaafata. Yeroo tokko-tokko dhirsaa fi niitii keessaa namni tokko waan tokko qajeelummaadhaan bifa quubsaa ta’een yommuu godhu waan sana obsaan simachuurra dheekkamsi dursee dhufa. Sababiin kanaas uumama keenya keessa kan jiru mallattoo of jaallachuuti malee aarsaa godhanii of kennuu miti.
\n\n<b>Kuni maaliif ta’ee?</b>
\n\nAddunyaan amma keessa jiraachaa jirru kun, kan namoonni mudaa hin qabne qofaan keessa jiraatan ta’eera utuu ta’ee, Waaqayyo dur gaafa gaa’ela uume sana akkuma turetti, tokkummaan gaa’ela isaanii mi’aa weedduu kan qabaatu ta’a ture. Garuu kan amma jiraachaa jirru addunyaa hanqina qabu keessa dha. Dhuguma dubbachuudhaaf hundi keenya cubbuu ofittummaatiin faalamneerra. Cubbuu jechuun maal jechuudhaa? Nuti yeroo hedduu waan qajeelaa ta’e tokkorra waan qajeelaa hin taane gochuutu nutti tola. Gara jabeeyyii fi hadhaawoo, ofittoota, hamoota, oftuultotaa fi araara dhabeeyyii taana. Kanaaf dhirsiif niitiin qorumsa akkasii keessaa mataa isaanii baafachuuf jecha yoo dhama’an nama hin dinqu.
\n\nYeroo hunda ilaalchi “wanti ani fedhu duwwaan anaaf haa ta’u” jedhu afuura waliin jiraachuu cabsa. Adeemsi miidhaa uumu kuni immoo jalqaba irraa kaasee hanga walitti dhufeenyi boora’ee gaa’ellis diigamutti gara laafina malee itti fufa.
\n\nFuula guurree dheekkamuudhaan gochaa kanaaf falmuu hin qabnu. Gaa’elichi carraa cimee itti fufuu akka hin dhabneef, nama biraa sanas jaallachuuf akka dandeenyu gargaarsi keessa keenya cabsee seenuu qabu nu barbaachisa.
\n\nAmalli ofittummaa fi cubbamuun akkasii kuni kan gar-gar baasu dhirsaa fi niitii qofaa miti. Burqaa jireenya keenyaa isa ta’e Waaqayyo irraallee gar-gar nu baasa. Waaqayyo akka hundeessaa fi ogeessa gaa’elaatti jaalallis attamiin akka hanga dhumaatti deemuu akka danda’u kan beeku isa duwwaadha. Inni jalqaba irratti isa waliin walitti dhufeenya dhuunfaa akka qabaannu fedha. Sana boodas isa irraa qajeelfama akka fudhannu barbaada.
\n\nWaaqayyo gargaarsaa fi eebba isaa kan nuuf ergu, gufuu fi rakkina guyyaa guyyaadhaan nu mudatu qofaaf miti. Kanaan dura cabiinsaa fi madaa nurra ga’ee turee fi akkasumas miidhama isa walitti funaanaa turre sana hunda irraa nu fayyisuufidha malee. Fakkeenyaaf bara dargaggummaa keenyaa filannoo dogoggora ta’e keessa galuudhaan saala faallaa waliin dogoggoraa fi badii keessa seenneerra yoo ta’e sana keessaa bilisa nu baasuudhaan nu qulqulleessa. Waaqayyo mirgaa fi aboo mucummaa isarraa nuuf kennameen akka fayyadamnu cimsee barbaada. Mirgi keenya inni tokko gaa’ela keenya keessatti gargaarsa Waaqummaa isaa gaafannee argachuu dha.
\n\nDhugaa kana fakkeenya dhirsaa fi niitiidhaan agarsiisuun barbaada. Duraan dursee dhirsaa fi niitiin kuni (Caalaa fi Caaltuu jedheera maqaasaanii) jireenya isaanii keessatti dahoo fi eebba isa ta’e Waaqayyoof bakka hin laanne ture. Haala isaanii isa itti aanu keessatti immoo Caalaa fi Caaltuun walitti dhufeenya lamaan isaaniitti dabalee gooftaa Yesus waliinis hariiroo qabu.

</string>
    <string name="lifers_yetekarebe_tidar_content1">\n\n<b>Haala tokkoffaa:-Gaa’eelli maalif akka diigamu agarsiisuu</b>
\n\nGuyyichi Dilbata ganama yoo ta’u Caalaan kubbaa taphachuu barbaada. Ganama ciisaa ka’ee niitii isaa Caaltuudhaan har’a hanga sa’a 10:00 tti akka manatti hin deebine itti hime. Caaltuunis edda dhageessee booda guungumtee, “Har’a akka bashannana waliin deemnu murteessinee turre, amma wanti kana jijjiiru maaltu uumamee?” ittiin jette.
\n\nInnis sagalee isaa ol kaasee iyyuudhaan,“Gonkumaa ani waan akkasii hin dubbanne. Ani eddan kubbaa taphadhee torbeen lama na darbeera, qilleensi har’aa caamaa fi gaarii waan ta’eef ani deemeera” jechuudhaan balbala duubaan darbatee ba’ee deeme.
\n\nCaaltuun hedduu gaddite. Bakka jirtu teessee edda boossee booda, aariidhaan meeshaa ishee bira jiru hunda ol fuutee mana keessa olii fi gadi darbachuu eegalte. “Eeggadhu! Ani Caaltuu miti!” jechaa qofaa ishee teessee doorsisa hedduu gadi roobsuu eegalte. Sana boodas michuu ishee tokko bilbiltee waamuudhaan edda laaqana wal-afeeranii booda gabaa ba’anii waan tokko-tokko waliin bitan. Caaltuun uffata qarshii kuma tokkoon bitte. Caalaan akka aaruuf jettee uffata adda addaa kan gatii guddaa baasus dabaltee bitte. Yeroo kana baasiin isaanii gar-malee ol ka’e.
\n\nCaalaan edda kubbaa taphatee booda michoota isaa waliin gara mana dhugaatii deeman. Tokko lama jechuudhaan walirratti dabalee dhuguu eegale. Caalaan utuma dhugaa jiruu dubartii ishee mana dhugaatichaa sana keessaa keessumeessitu tokko bareedduu ta’uu ishee hubate. Dubartiin bareedduun kuni waan dhugamu sana dabaluufiif jecha yeroo isheen gara isaatti dhuftu, gurra isheetti jedhee waan ta’e itti asaase. Isheenis waan inni isheedhaan jedhe waan mormite yoo fakkeessitellee fedhashee akka ta’e ifa fuula ishee irraa mul’ata ture. Ammas dhugaatii fiddee yommuu dhuftu waraqaa xiqqaa kan lakkoofsi silkii ishee irratti barreeffame malaan kenniteef. Caalaanis dafee waraqaa sana fuudhee dhoksee kaayyate.
\n\nCaalaan sa’a 11:00 irratti yemmuu mana ga’u sodaadhaan guutamee ture. Yeroo sana Caaltuun sagalee Televiziyoonaa garmalee ol kaaftee teessee ilaalaa turte. Caalaan akkuma ol seeneen meshaawwan bitaman haaraan fuula dura walirra tuulamanii jiran arge. Innis aariidhaan guutamee sagalee televiiziyoona sanaa edda cufee booda quba isaa gara meeshaa bitame sanaatti agarsiisuudhaan dubbachuu eegale. Caaltuunis “waadaa galte eeguu qabda!” jechaa kaatee mana ciisichaa keessa seenuudhaan humnaan darbattee cuficha cufte. Lachuu walirraa fagaatanii sagalee ol ka’aadhaan yeroo dheeraaf wal-jeeqaa edda turanii booda Caalaan achuma soofaarra saalona keessa yoo bulu isheenis qofaa ishee bulte.
\n\n<b>Haala Lammaffaa:- Gaa’elli gaarii fi fooyyee qabu attamiin argachuun akka danda’amu.</b>
\n\nGuyyichi Dilbata ganama yoo ta’u Caalaan kubbaa taphachuu barbaada. Ganama ciisaa ka’ee niitii isaa Caaltuudhaan hanga sa’a 10:00 tti akka hin deebine itti hime. Caaltuunis edda dhageessee booda dinqisiifattee, “Har’a akka bashannana waliin deemnu dubbannee turre ni irraanffatte moo?” ittiin jette.
\n\nInnis sagalee komiitiin deebisee, “Maaloo dhiifama boru gochuu hin dandeenyuu? Ani eddan kubbaa taphadhee torbeen lama na darbeera. Guyyaan har’aa caamaa fi mijataa dha, amma deemuun qaba” edda jedhee booda balbala cufee ba’ee deeme.
\n\nCaaltuun hedduu gaddite. Bakka jirtu teessee edda boossee booda, aariidhaan meshaa ishee bira jiru hunda ol fuutee mana keessa olii fi gadi darbachuu eegalte. “Eeggadhu! Ani Caaltuu miti!” jechaa qofaa ishee teessee doorsisa hedduu gadi roobsuu eegalte. Akkuma isheen aarte kana innis akka aaru hawwite.
\n\nCaaltuun manaa baatee qilleensa fudhachuudhaaf miilaan xiqqoo deemuu barbaadde. Karaa mana bashannana sanaa dabraa utuu jirtuu gaddii fi aariin keessa ishee ture suuta-suuta qabbanaa’aa dhufe. Deebitee yommuu manatti galtus jilbeenfattee kadhachuu dandeesse. “Yaa gooftaa Yesuus Caalaan nama ofittoo dha jedheen isatti aaree ture. Anis akkasuma nama ofittoo akka hin taanee fi karaa kee irraa akka hin banneef na gargaari” jechuudhaan kadhannaa ishee edda raawwattee booda hiriyyaa ishee bilbilaan edda waamtee booda waliin deemanii laaqana wal-affeeran. Itti fufaniis gara gabaa deemuudhaan wantoota adda addaa bitan. Caaltuunis uffata haaraa bitatte.
\n\nCaalaan tapha isaa edda raawwatee booda hiriyyoota isaa waliin waan nyaatamuu fi dhugamu barbaacha deeman. Caalaanis dubartiin mana nyaatichaa keessaa keessummeessitu suni intala bareedduu ta’uu ishee hubatee ture. Garuu fuula ifaa ta’een nagaa obbolummaa edda ishee gaafatee booda hiriyyoota isaa waliin gara nyaata qophaa’e sanaa deeme. Garuu gidduutti Caalaan ganama barii yommuu manaa ba’e Caaltuun isatti guungumtee isa aarsuudhaan tapha kana irraa isa hambisuudhaaf akka turte, kanaafis isheetti aaree akka ture yaade. Amma garuu innis yeroo manaa ba’u waan godhee fi dubbate sana hundaan attam akka ishee miidhe edda yaadatee booda dhuguma onnee isaa irraa gaabbiin isatti dhaga’ame. Kanarraan kan ka’es gammachuun isaa guutuu hin turre.
\n\nSana booda sagalee isaa ol kaasuudhaan hiriyyoota isaan, “Egaa obboloota koo gara manaatti deemuukooti, galee Caaltuu waliin yeroo koo dabarsuun fedha” jedheen. Isaanis isatti qoosuudhaan yaada isaa akka jijjiiru yoo yaalanis, inni garuu duubatti hin deebine.
\n\nCaaltuun guyyaa keessaa sa’atii 7:00 irratti yommuu mana galtu, Caalaan gara manaatti galee kutaa manaa bakkatti nyaanni bilcheeffamu keessa kursii tokkorra taa’ee yommuu isa argitu baay’ee ishee dinqe. Uffataa fi wantoota adda addaa kan bashannanaaf qophaa’an qabatee ture. Miidhamni ishee sagalee ishee keessaan utuu isheetti beekamuu, “Caalaa maaliif yeroodhaan dhuftee?” jettee isa gaafatte. Caalaanis “Ganama yommuun manaa ba’e waan gaarii hin taane godhee siinis miidhee deemuu kootiif nan gadda, ani kubbaa taphachuuf fedhuu koo irraan kan hafe waa’ee fedhii kee gonkumaa dhimma koo hin godhanne, ofittoo waanan ta’e natti fakkaata, maaloo dhiifama naaf gootaa?” isheedhaan jedhe.
\n\nCaaltuun gaabbiidhaan hidhii ishee ciniinte. Ammas miidhamni ishee isheetti dhaga’amaa jira. Caalaan dhugumayyuu waan gaabbe fakkaata. Dafee yeroodhaan tapha isaa gar-gar kutee dhufuun isaa waan guddaa ture. Caaltuunis, “Tole, dhiifama siif godheera.” Jetteen.
\n\nEdda wal-haammatanii wal-dhungatanii booda, Caalaan “Guyyicha bifa haaraatiin eegaluu dandeenya? Yeroodhaan kanan dhufe ammallee bakka bashananaa deemuudhaaf yeroon akka nu ga’u hubachuudhaanidha. Waan nu barbaachisu hunda qopheesseera. Haa deemnuu?” jedhee ishee gaafate.
Caaltuun akkuma dhaadatte Caalaatiin aarsuu yoo barbaaddellee garaa jabaachuu hin dandeenye. Kanaafis fuula ifaan guutamtee fedha ishee akka ta’e mataa raasuudhaan isaaf mirkaneessite.
\n\nCaalaa fi Caaltuuf guyyichi ni jijjiirame. Aarii fi dheekkamsi lamaan isaanii keessaa haxaa’amee qulqullaa’eera. Tokkummaan isaanii akka bishaan lafa keessaa burquu haareffameera. Jireenya isaanii lachuu keessatti Yesus hojiirra ture. Duraan dursee fedhii dhuunfaa isaanii aarsaa godhanii jiraachuu akka danda’aniif cimina isaaniif kenne. Sababiin kanaa immoo yeroo hunda yommuu wanti akkasii nama mudatu dhiifama gochuu fi gaafachuun kan milkaa’u yoo gooftaan nama gargaare malee hin danda’amu.
Namoota armaan olitti argine lamaan gidduutti walitti dhufeenyi jiru walxaxaa akka ta’e dimismisaanillee ni mul’isa. Haata’u iyyuu malee gaa’ela tokko keessatti akkasumas jireenya dhirsaa fi niitii gidduu yommuu galamu haalonni akka jijjiiraman fakkeenyi argine nu hubachiisa. Gaa’elli kristaanaa salphaadhumatti walitti qabama seeraa fi qajeelfamaa miti. Gaa’elli kristaanaa ofiisaa jireenya dha. Yeroodhaa gara yerootti Waaqayyo waliin  hariiroo uumuudhaan, Isa biraas qajeelfamaa fi humna fudhachuudhaan akka jiraatanitti godhamee jireenya bocamedha.
\n\n<b>Gaa’elli kee dhimma itti diigamuuf hin qabuutii-Sagalee Waaqayyoo dhaga’i.</b>
\n\nSagaleen Waaqayyoo diigamuun gaa’elaa gaddisiisaa akka ta’e ibsa. Kanaa mannaadhaa gadi of-deebisuu fi mirga ofii dhiisuudhaan akka jiraannu, dhirsaa fi niitii gidduu dhugaan akka jiraatuu fi akkasumas cubbuu ejjaa irraa of eeggachuudhaan akka jiraatan fi dhimmoota biroos ni barsiisa. Haata’u malee akka raawwannuuf isa abboomamne sana hunda utuu tokkollee hin hambisin hojiirra oolchina jechuu miti. Attam gochuu akka qabnu Waaqayyo biraa qajeelfama argachuutu nurraa eegama. (Fakkeenyaaf michuu gaa’elaa tokkoof soba irra dhugaa dubbachuutu faayidaa qaba.) Haata’u malee walitti dhufeenya gargar hincinne keessatti Waaqayyo Chaappaa mataa isaa kaa’uudhaaf ogeessaa fi beekaa attamii akka ta’e hubachuun isaanii caalmaatti faayidaa qabeessa dha.
\n\nFakkeenyaaf Waaqayyo quunnamtiin saalaa gaa’ela booda ta’uu akka qabu cimsee dubbata. Haata’u malee akka aadaa warra dhihaatti dhibba keessaa 64% kan ta’an barattoonni kolleejjii, “Gaa’ela dura waliin jiraatanii ilaaluutu yaalii gaariidha” jedhanii amanu. Barattoota kana keessaa hedduun isaanii waan gaa’ela maatii isaanii mudate warra argani dha. Kunis gaa’elli maatii isaanii yommuu diigamu waan arganiif, gaa’ela duraan dursa bifa kanaan yaaluun gaarii akka ta’etti fudhatu.
\n\nKanaaf Waaqayyo gaa’elli quunnamtii saalaa akka dursu  maaliif godhee? Sababiin isaas isa kanadha. Innis tokkummaa fiixaan ba’umsa qabu akka qabaannuuf waan fedhuufidha. Namoonni lama jaalalli isaanii utuu mudaa hin qabaatin akkasumas utuu yaaddoo keessa hin seenin attamiin waliin gara fuula duraatti fufuu danda’uu? Qorannoon karaa kana godhame akka mul’isutti, lakkoofsi namoota gaa’ela isaanii diiganii kan baay’atu warra gaa’ela dura quunnamtii saalaa raawwachuudhaan waliin jiraachuu eegalanii akka ta’e agarsiisa. Beekumsi Waaqayyoo dogoggora hin qabu. Inni yeroo hunda sirriidha. Qajeelfamni Waaqayyoo yeroo hunda kan dhufu kallattii of eeggannaa fi kunuunsaa inni nuuf godhu irraati.
\n\n<b>Waaqayyo gara gaa’ela gaariitti si gaggeessa.</b>
\n\nHaata’u malee, “Waaqayyo Waaqni keenya gorsa duwwaa kan kennu gorsituu gaa’elaa duwwaa ta’uu hin fedhu. Nuti akka isa beeknu, isa waliinis hariiroo jabina qabu akka qaabaannuu fi akka isatti amanannu ni fedha.” Nama biroo utuu hin jaallatin dura jaalala isaa isa haal duree tokko hin qabne sana shaakaluu akka qabnu nu hubachiisa.

\n\n<b>«Waaqayyo Waaqni keenya gorsa duwwaa kan kennu gorsituu gaa’elaa duwwaa ta’uu hin fedhu.
Nuti akka isa beeknu, isa waliinis hariiroo jabina qabu akka qaabaannuu fi akka isatti amanannu ni fedha.» </b>
\n\nYommuu nuti jaalala Waaqayyoon tuttuqamnu inni nuyiin bakka bu’uudhaan waan nama dinqisiisu tokko jireenya keenya keessatti raawwata. Gar-malee of jaallachuun keenya namoota biroo waliin walitti dhihaachuu keenya keessatti rakkina akka nutti uume yeroo hedduu waliin dubbanneerra. Hojii gaarii attamii yoo hojjennee fi yaalii gara garaa yoo goone illee fuula Waaqayyootti cubbuu keenyaaf dhiifama nuuf argamsiisuu hin danda’u. Ija cubbuu fi irra daddarba keenyaaf, gatii inni sirriin du’a qofaadha. Kana jechuun immoo jireenyi keenya inni lafarraa kuni gaafa raawwatu Waaqayyo irraa bara baraaf gar-gar ba’uudha. Kanaaf kana jijjiiruuf nuti ofii keenya wanti gochuu dandeenyu tokkollee hin jiru. Inni mudaa malee ta’anii argamuu nama gaafata. Waan salphaattis keessaa baanu miti. Kanaaf firdiin Waaqayyoo jaalala isaa isa dinqii ta’e waliin ta’uudhaan inni ofii isaatii furmaata waan kanaaf ta’u nuuf arjoome.
\n\nYesus Kristos Waaqni inni nama ta’e beenyaa adabbii gatii cubbuu keenyaa isa ta’e du’a keenya ofii isaa baasuudhaan nu fayyise. Yesus kana caalaas karaa Waaqayyoo barsiisuudhaan jireenya hiika qabu nuuf kenna. Duraan dursee garuu kaayyoon foon uffatee gara biyya lafaa dhufuu isaa waa’ee cubbuu keenyaa bakka keenya du’uuf akka ta’e nuuf ibsa. Cubbuu koo, cubbuu keessan akkasumas cubbuu hunda keenyaa fi cubbuu addunyaa hunda tokkollee utuu hin hafiin fannoo irratti fannifamuudhaan gatii isaanii baase. Kanaafis araara isa irraa arganna. Amma dhiifamni nuuf godhameera. Du’ee awwaalamee, guyyaa sadii booda du’a mo’uudhaan ka’e. Dhugaa baatuu warra ijaan argan dabalatee namoonni hedduun jireenyi isaanii Yesusiin jijjiirame hundi dhugaa ba’umsa dinqii kana bakka hundatti dubbatu.
\n\n<b>Gaa’elli filannoo bilisa ta’een akkuma murteeffamu, Waaqayyos walitti dhufeenya isa waliin qabdu bilisummaadhaan akka murteessitu siif eeyyameera</b>
Waaqayyoon simachuuf jecha gochaan adda ta’ee fi kan nurraa eegamu hin jiru. Hariiroon nuti isa waliin qabnu kennaa isa isarraa tola nuuf kennamedha. Kunis murtoo filannoo keenyaan murteeffamudha. Kennaa araara isaa kana fudhannee isa waliin tokkummaa qabaachuu dandeenya. Yesus deebisee, “Karichi, dhugaan, jireenyis ana; anaan yoo ta’e malee eenyu iyyuu gara abbaa hin dhufu” (Yoh 14:6). Inni gara jireenya keenyaa dhufuu barbaada. Ammas taanaan inni filannoo fi murtoo hunda keenyaa kabaja. Egaa gaa’elli barbaachisummaansaa itti amanamee murtoodhaan kan raawwatu edda ta’ee, filannoon inni kuni garuu caalmaatti xiyyeeffannaan itti kennamee murtoodhaan hundaa’uu qaba.
\n\nYaa fira koo! Haata’u malee Waaqayyo Waaqa kee waliin tokkummaa bara-baraa akka qabaattuu fi jireenya kee keessatti inni ga’ee akka qabaatu ni feetaa? Ogummaa Waaqummaa isaatiin gaggeeffamuu fi hirkoo fi gargaarsa akka siif ta’u ni barbaaddaa?
\n\nMurtoon deebii kee “Eeyyen!” yoo ta’e ammuma kana gara jireenya keetti isa affeeruu dandeessa. Misirroonni gaafa gaa’ela qulqulluudhaan tokko ta’uuf jedhan fuula sabaatti dhihaatanii yommuu gaafataman fedhii isaanii, “Eeyyeen!” jedhanii akkuma mirkaneessan hunda, atis Yesus Kristosiin gara jireenya keetti galfachuuf fedhii kee mul’isuudhaaf, “Eeyyeen! Nan galfadha” jettee akka fedha qabdu dhugaa ba’uudhaan mirkaneessuu dandeessa. Yesus akkas jedhe, “Kunoo, ani balbala dura dhaabadhee balbala nan rukuta; namni sagalee koo dhaga’ee balbala yoo anaaf bane, ani ol nan lixa, isa wajjinis maaddiitti nan dhi’aadha, innis anaa wajjin in nyaata” (Mul 3:20). Macaafni qulqulluun, “Hamma isa simataniif immoo ijoollee Waaqayyoo akka ta’aniif aboo isaaniif kenne” (Yoh 1:12) waan jedhuuf, ati amma mucaa isaa ta’uu barbaaddaa?
\n\nJaalala Waaqayyo siif qabu baruu fi gara jireenya kee akka seenu gaafachuu ni feetaa? Kuni haala ati eenyummaa kee isaaf ibsitu irratti hundaa’a. Kadhannaan armaan gadii attamiin akka kadhattu yaada siif kenna. “Yaa gooftaa Yesus ati na barbaachifta, waa’ee cubbuu kootiif jettee fannoo irratti waan anaaf duuteef sin galateeffadha. Balbala jireenya koo siif banuudhaan fayyisaa koo godhadhee sin simadha. Cubbuu koo anaaf dhiiftee jireenya bara baraa waan anaaf kenniteef sin galateeffadha. Jireenya koo dhuunfachuudhaan nama akka garaa kee ana godhi. Ameen!”
Dhugaa fi qajeelummaadhaan kadhata kana kadhatteetta taanaan Waaqayyo waliin tokkummaa uumuu eegalteetta jechuudha. Edda kuni ta’ee booda gaa’ela kee irratti bu’aa attamii argitaa?  Dhuguma amma gaa’illi kee maaliif akka diigame hubatteettaa. Waaqayyoonis qajeelfama gaafachuu akka qabdu barteetta. Ogummaa hafuuraa fi humna ittiin michuu gaa’ela kee jaallatu Waaqayyo akka siif kennuuf isa gaafachuu dandeessa. Kana booda jireenya gaa’elaa jaalalaan guutame qabaachuu dandessa. Akkuma dhirsaa fi niitii kamiyyuu dogoggora qabaachuu dandeessu. Al tokko-tokko gaa’ela keessan cimsitanii dhaabuuf dhamaatu ta’a. Garuu hamma gaafa Waaqayyo irratti hirkattaniitti, inni cimina, mul’ataa fi humna ittiin michuu gaa’elaa keessanii ofirra caalchiftanii jaallatan akkasumas humna ittiin garaa dhiifamaa shaakaltan isiniif kenna. Gaa’illi keessanis bara baraan itti fufiinsa qabaata.
</string>
    <string name="yewesib_film_mirkogna_content">\n\n<b>Seenaa Shaakala jireenya barattuu Kolleejjii tokko irraa fudhatame</b>
\n\nUmuriin koo waggaa kudha saddeeti dha. Darbee-darbee miira leeyyoo narratti mul’atuun alatti nama ofitti amanannaa mataa koo qabu dha. Guddinni koo hundi waldaa kristaanaa keessatti dha. Waldaa kristaanaa keenya keessatti koreen waaqeffannaa gaggeesu tokko yommuu hundeeffamu anis dibbee akkan rukutuuf yommuun gaafatamu tole jedheen itti makame. Jireenyi baay’ee bareedaa ture. Keessi koo garuu duwwaa dha.
\n\nYeroon gara mana barumsaa sadarkaa lammaffaatti darbu duwummaan keessa koo suni caalmaatti bal’achaa deeme. Kanaaf anis bakka duwwaa kana guutuuf wanta na gargaaru hunda barbaachan eegale. Wanti tokkollee dheebuu keessa koo kana na quubsuu hin danda’u ture. Anis dheebuu koo kana waan na quubsu barbaacha waan xi-xiqqoo tokko tokko gochuun yaale. Eessuma koo isa tamboo xuuxu jalaa tamboo hateen xuuxuu eegale. Haata’u malee garuu tarkaanfiin koo kunis kan jireenya koo jijjiiru fi duwwummaa keessa jireenya koo sana kan guutu hin taane. Ta’us ammayyuu abdii hin kutanne. Ani Jeenifer dha! jabaattuu akka sibiilaa attamittan abdii kutannaaf harka kennaa? Waanan barbaadu hamman argadhutti boqonnaa hin qabu. Isa namni hedduun salphaatti faayidaasaa hin beekne dandeettii Kompuutaratti fayyadamuu nan qaba. Gaafan dandeettii koo sanaan fayyadamuu eegalu, isan yeroo dheeraa barbaada ture sana nan argadhe. Innis fiilmii quunnamtii saalaa /Pornography/ ture.
\n\nDhuma irrattis wanti kuni araada natti ta’e. Dhuguma immoo dhukkubni kuni jireenya koo keessatti quunnamtii saalaa kan bakka bu’u hin turre. \n\nKan isin dhibu dhiira kan hin beekne durba duudaan ture. Ammas durba duudaa dha. Fiilmii quunnamtii saalaa kana kanan fayyadame duwwummaa keessa koo sana yoo naa guuteef jedheen ture. Kanas kanan godhu yommuu gaddi fi miirri gaarii hin taane natti dhaga’amu ture. Gaafa gadabbaa’ummaan natti dhaga’amu salphaatti gara mana ciisicha koo seenuudhaan balabala chufadhee fiilmii quunnamtii saalaa sana ilaaluudhaanan of bashannansiisuu yaala ture. Yeroof miirri koo inni gaariin deebi’ee naaf dhufa. Anis kuni blisa, miidhaas hin qabu jedheen yaada ture. Akkan dhokadhee kana godhu eenyullee hin beeku ture. Wantin ilaalu fi godhu kunis kan na hin quubsinee fi dheebuu na hin baafne waan ta’eef yeroo hunda intarneeta banadhee wanta akkasii kana ilaaluun hojii koo idilee ta’e. Akkuma baala sammuu hadoochuu isa salphaatti jalqabamee gara sadarkaa guddaatti ce’uu natti ta’e. Hanga gaafa Waaqayyo naaf dirmatutti araada fiilmii kana irraan kan ka’e amaleeffannaan koo marsariitii fiilmii quunnamtii saalaa gosa adda addaa akkan ilaalu na gargaaran hunda sakata’uu ta’e.
\n\nYoom, attamiin, maaliif akka ta’e hamma har’aattillee naaf hin galle (barbaachisummaan dirmannaan Waaqayyoo dinqii waan ta’eef). Gaaf tokko akkuma tasaa waanan godhaa jiru kana of gaafachuun jalqabe. Jireenyaa koo balleessaa akkan jiruu fi boollan danda’ee keessaa ba’uu hin dandeenye keessa seenaa akkan jiru naaf ifaa dhufe. Kunis yaaddoo koo tokko ta’e. Abbaan koo tamboo xuuxa ture. Gaafa dhiisu garuu suuta otuu hin taane battalatti ture kan tamboo irraa of kute. Kana waanan beekuuf anis akkuma kana tasa ofirraa kutuun akka natti jiru nan hubadhe. Duwwummaa keessa koo isa bara dheeraa na joorse sana immoo guutuu kan danda’u Waaqayyo duwwaa akka ta’e nan hubadhe. Bakkan jiruu ka’een isan kompuutera koo keessa kuusee kaa’ee ture fiilmii quunnamtii saalaa hunda otuu tokkollee hin hambisiin nan balleesse. Teessoo Marsariitiiwwan quunnamtii saalaa fi bantuu isaanii hunda nan balleesse. Lammata duubatti deebi’uu hin barbaadne. Yeroon jalqabe wanti waan miidhaa hin qabne natti fakkaate kuni dhuma irratti harkaa fi miilaa koo takaalee araada jalatti na kuffisee akka ture waanan hubadheef.
\n\nYeroo muraasa booda gara wal-ga’ii kadhata kristaanotaa tokkon deeme. Jireenya koo keessatti jijjiiramni mul’achaa jiru baay’ee na dinqisiise. Jijjiirama akkasii kana Waaqayyo ariitiidhaan gara jireenya kootti fida jedhee hin yaadne. Yeroo turtii kadhataa sana keessatti jireenya koo lammata deebiseen Yesus Kristositan kenne. Waaqayyoonis deebiseen akkas jedheen, “Guutummaan guutuutti mudaa malee siif jiraachuun barbada, 2Qor 5:17 keessatti, ‘Kanaafis namni kan Kristos yoo ta’e, uumama haraa dha; inni moofaan darbe, kunoo, inni haaraan dhufeera’ “ jedhamee akkuma barreeffame, nama haaraa ta’uun barbaada, jaalala natti argisiifte kanaan jireenyi koo akka jijjiiramun fedhan, ittiin jedhe. Isaayaas 64:6 keessatti, “…nuyi hundumti keenya garuu wanta akka xuraa’aa taanee, qajeelummaan keenya hundinuus akka moofaa xuraa’ummaa in ta’e; nuyi hundi keenya akka baalaa in coollagne, yakki keenyas akka qilleensaa nu fudhatee in adeeme” jedhamee barreeffame wanta Waaqayyoon gaddisiisu waan hedduu raawwadheera. Ga’umsa otuu hin qabaatiin waan qajeelaa fakkaatu ija jabinaan godheera. Haata’u malee araarri Waaqayyoo guddaa akka ta’e hubadheera. Hojii keenyaan otuu hin taane baay’ina araara isaan akka fayyinu hubadheera. Tiitoo 3:4-5, keessatti “Garuu gaarummaanii fi jaalalli Waaqayyoo fayyisaan keenya ittiin nama jaallate yeroo isaatti in mul’ate. Waaqayyo hojii nuyi qajeelummaadhaan hojjenneef utuu hin ta’in, akka araara isaatiitti dhiqannaa lammaffaa dhalachuutiin, haaressuu hafuura qulqulluutiinis nu fayyise” jedhamee inni barreeffames kanaafdha. Guyyaa sanarraa kaasee garaa kutannaan Waaqayyoof qabu nan ibse. Isa foon koo fi biyyi lafaa kuni yaadu utuu hin taane, kan Waaqayyo yaadu qofaan jireenya koo keessatti ulfina isaaf akka ta’utti raawwachuuf nan murteeffadhe.
\n\nWal-ga’ii kadhataa sana irratti akkaataa itti jireenyi koo jijjiirame yemmuun yaadadhu na gammachiisa. Waaqayyo akka na jaallatu nan beeka, garuu akkas guddaa dha jedhee hin yaadne ture. Naannoo kootti bitaa fi mirgaan na marsanii kan na tajaajilan namoonni baay’een turan. Yommuu anaaf kadhatan, ana gorsanii fi jaalala isaanii naaf hiran baay’een dinqisiifadhe. Garuu gonkumaa namoonni na hin beekne maaliif na jaallatanii? Macaafa Qulqulluu irraa ergaa Yohaannis isa duraa 4:19 keessatti Waaqayyo dursee waan nu jaallateef akka ta’e nutti hima. Kanaaf warri na jaallatan suni jaalala isa Waaqayyo ittiin isaan jaallate suni waan isaanitti dhaga’amuuf na jaallachuuf danda’an. Anaanis amma jaalalli suni keessa kootii natti dhaga’amaa jira. Jaalala kanas nama hundumaaf nan hira. Jaalan argadhe kanatti dabalee faarfannaa waaqeffannaa koo keessatti bifa kanaan dura shaakalee hin beekneen Waaqayyoon waaqessuu danda’eera. Kristaanota duriitti dhiyaachuudhaan michuuwwan koo isaan godhadheera. Ijoollee Waaqayyoo warra haaraa ta’anis argadheera. Guyyaa wal-ga’ii kadhannaa sana booda Yesuus Kristos fuulaa fi hojii koo hunda keessatti calaqqisa ture. Guyyaa-guyyaadhaanis sababan ittiin Waaqayyoon galateeffadhu hin dhabu. Keessa koo duwwummaan tokkollee hin jiru. Ko’oomuunis hin jiru. Miirri Gaddaas badeera. Sodaan keessa kootii dhabameera. Faarfatichi Daawwit 119:62 keessatti, “Waa’ee firdii kee isa qajeelaa sanaaf, ani halkan walakkaa nan ka’a” akkuma jedhe Waaqayyo halkanii fi guyyaa anaanis galataa fi faarffannaadhaan na guute.
\n\nAmma wanti natti dhaga’amu isa kana. Jireenya koo fi jireenya hiriyyoota koo waan jijjiireef akkuma nama galataaf,  faarfannaa fi waaqeffannaaf halkan walakkaa ka’u tokkoo natti dhaga’ama. Waaqayyo gaafa nama jijjiiru, manguddoos taatan dargaggoo isaaf kan dadhabamu hin jiru. Hundinuu isaaf tokkuma. Kanaafidha ergamichi Phaawulos Ximootewosiin, “Dubbii afaan kee keessaa ba’uun, akka jireenyaatiin, jaalalaan, amantiidhaan, of qabuudhaanis amantootaaf fakkeenya ta’i! Namni tokko illee ijoollummaa keetiif si hin tuffatiin” (1 Xim 4:12) jechuudhaan kan gorse.
\n\nFira koo! Har’a guutummaa jireenya kee Kristoosiif akka laattun si gorsa. Yoo kana goote jireenya bara baraa buufatta malee waan dhabdu tokkollee hin qabdu. Phaawulos Roomee 6:23 irratti, “Beenyaan nama cubbuu hojjetuu du’a; kennaan Waaqayyoo inni Kristos Yesus gooftaa keenyaa wajjin tola kennamu garuu jireenya bara baraa ti” akkuma jedhe, kennaa Waaqayyoo isa jireenya bara baraa ta’e kana fudhadhuutii du’aa bara baraa kana jalaa of oolchi. Gara Waaqayyo uumaa keetti koottu. Ati bara baraaf kan Waaqayyooti. Biyyi lafaa kuni yoo sitti dhibaa’e fi fuulasaa sirraa garagalfatellee, yeroo hunda kan sirraa adda hin baane Waaqayyo duwwaa dha. Sababiin isaas inni durii qabee kan ture gara fuula duraattis kan jiraatu waan ta’eef dha.
    </string>
    <string name="ewunetegna_yesetoch_mebt_akibari_content">\n\nMaarliin Adamseniin
\n\nYeroo baay’ee ilaalcha amantiiwwan gara garaa dubartoota irratti qaban irraan kan ka’e warra mirga dubartootaaf falmaniin ceepha’amu. Ta’uus qaba. Guutuu addunyaa kana keessatti gochaawwan ulfina dubartootaa tuqan waan hedduu argachuu ni dandeessu. Dhaabbileen mirga dubartootaaf falman kuni waan hin beekne tokko yoo qabaatan gooftaa Yesus Kristos mirga dubartootaa kan kabajuu fi waayila isaanii ta’uu isaati.
\n\nWaggoota kuma lama dura bara Yesus Kristos lafarra ture sana, gaggeessitoonni amantaa “Yaa Waaqayyo dubartii gootee waan na hin uuneef sin galateeffadha” jedhanii sagadu turan. Yesus garuu ilaalchi inni dubartootaaf qabau ilaacha bara sana biyyoota giddu-galeessa bahaa keessa ture irraa gonkumaa adda ture. Bara sana dubartoonni akka namaatti utuu hin taane meshaa irraa adda ba’anii hin ilaalaman ture. Kanaafis dhimma hawaasummaa keessatti ga’een isaanii daangeffamaa fi barbaachisummaan isaanii mana keessatti qofaa ture. Barsiisaan amantii warra Yihudootaa tokko saalfii tokko malee, “Eebbifamaa kan taate yaa Waaqayyo dubartii gootee waan na hin uumneef sin galateeffadha” jedhee kadhata. Dubartoonni sirna amantii gamtaadhaan gaggeeffamu keessatti hirmachuu hin danda’an. Akka amantii warra Yihudootaatti seerri Musee macaafa Toorah jedhamuun beekamu yoo qabaatanillee kan baratan garuu baay’ee muraasa dha.
\n\nNamni Yihudaa tokko sababa tokko malee niitii isaa akka hiiku seerri amantichaa isaaf hayyama ture. Fakkenyaaf galgala irbaata yeroodhaan dhiyeessuu yoo dagatte, kuni hiikamuudhaaf sababa gahaa ture. Niitiin tarkaafii abbaa manaa ishee kana mormuudhaaf mirga tokkollee hin qabdu. Salphaadumatti barreeffama hiikamuushee ibsu qopheessee ari’uu duwwaatu isarraa eegama. Serri kuni hangam akka dubartoota wabii dhabsiisee fi gara jebeessa itti ta’e hubadhaa. Karaa biraa immoo dubartoonni fedhii isaaniitiin abbaa manaa isaanii hiikuun gonkumaa fudhatama hin qabu.
\n\nIlaalchi akkasii kuni bara kanallee biyyoota Arabaa hedduu keessatti aadaan amantii akkasii kan dubartoota irratti daangaa kaa’u ni jira. Biyyoonni Arabaa dubartoonni guutummaan guutuutti yookaaan gartokkoon uffata qaama isaanii haguugu akka uffatan kan dirqisiisan hedduu dha. Dubartiin qofaa ishees ta’e hiriyyaa ishee waliin manaa akka gadi baatu hin hayyamamu. Dhiira wajjin yoo ta’e malee qofaa ishee sirna ayyaana dirree irratti kabajamu irratti akka argamtu gonkumaa hin hayyamamu. Biyyoota Arabaa tokko-tokko keessatti dubartiin konkolaataa akka ooftu hin hayyamamu. Akkasumas yoo abbaan manaa isaanii dubarii gara biraa isaan irratti fuudhu mormuun gonkumaa isaaniif hin hayyamamu.
\n\nBartoota Yesus dirree irratti barsiisu keessaa hedduun isaanii dubartoota turan. Yeroo uummanni waltti yaa’u dhiirotaa fi dubartoota bakka tokkotti walitti qabuudhaan barsiisa ture. Dubartoota dhiirota irraa utuu adda hin baasiin dinqii fi milikita adda addaa jireenya isaanii keessatti raawwateera.
\n\nBarreessaan Filip Yaansii jedhamu, “Yesus Kristos dubartootaa fi namoota warra cunqurfamaniif jecha seeraa fi ogummaa bara sanaa akka hin jiraanne godhee diigeera. Aadaa sabichaa keessatti amaleeffannaa beekamoo isaan itti jiraachaa turan hunda ceepha’aa fi keessumaa immoo mirga dubartootaa eeguudhaan kabaja inni agarsiise wangeelota afran keessaa dubbisanii hubachuun ni danda’ama” jedheera.
\n\nNamootni hedduun Yesusiin duukaa bu’an keessaa gar-tokko dinqii fi milikkita barbaacha, garri biroon immoo barsiisa isaaf jedhanii isa duukaa bu’u turan. Jalqaba irratti gootummaa fi beekkamtiin inni argate deebisee rakkina isa irratti uume ture. Halli kuni gaggeessitoota amantii bara sanaatti hin tolle ture. Kanaafis jechoota dubbii inni dubbateen isa himatanii qabuuf jecha karoora baafatan.
\n\nSeerota amantii isaanii keessaa inni cimaa fi hamaan tokko dubartoonni yoo ejjanii argaman dhagaadhaan tumamanii akka ajjeefaman isa labsamee jiru dha. Kanaafis namoota qindeessuudhaan dubarii tokko akka isheen ejjatti qabamtetti godhanii mijeessuudhaan akkasumas Yesusiin hadheessuu fi sababa irratti barbaachuuf jecha fuula isaatti ishee dhiyeessan. Tarii dubartiin kuni kan qabamte michoota isaanii keessaa isa tokko waliin ta’a. Kna himatame garuu ishee duwwaa dha. Sana boodas Yesusiin akkas jedhan, “Yaa barsiisa, dubartiin kuni utuu ejjituu qabamte. Museen warra akkas godhan dhagaadhaan akka tumaman abboome, ati waa’ee ishee maal jettaa”? isaan jehan (Yoh 8:3-4).
\n\nYeroo kana godhanis amma kunoo reefu isa arganne jedhanii utuu hin yaadiin hin hafne. Kaan gochuudhaanis waan yaaddoo keessa isa buusan isaanitti fakkaatee ture. Yoo araara godheef akka waan ejja deeggaree fi seera Musees salphisuu isaaf raga gahaa argachuu isaaniiti. Karaa biraa immoo dubartii kana akka seera Museetti yoo itti farade, inni ofumaa waa’ee araaraa, jaalalaa fi dhiifama gochuu dubbata malee hojiirra hin oolchuu jechuuf, kana malees akka seera warra Roomaatti kun yakka waan ta’eef lubbuu balleessuudhaan akka yakkamuuf itti qophaa’anii turan.
\n\nKanaaf dhumni dubbii kanaa maal ta’e sinitti fakkaatee?
\n\nWaan ittiin isa himatan barbaacha kana hunda godhan. Yesus garuu quba harka isaan gadi jedhee lafa irratti barreesse. Deddeebisanii yommuu isa gaafatan innis ol jedhee, “isin keessaa kan cubbuu hin qabne duraan dursee dhagaa isa jalqabaa haa darbatu” ittiin jedhe. Ammas dabalee quba harka isaan lafa irratti barreesse (Yoh 8:6-7).
\n\nKana booda eenyullee bakka sana dhaabachuuf kan ija jabaate hin turre. Namoota gurguddoo irraa eegalee hundinuu tartiibaan bakka sanarraa deemaniiru. Dhuma irrattis Yesus fi dubartittii qofaatu hafe.
\n\nIsaansis yemmuu kana dhaga’an sammuun isaanii waan isaan ceepha’eef tokko-tokkoon ba’anii deeman. Yesus ol jedhee ilaallaan dubartii sanaan ala namni biraan achi hin turre. Yesusis, “Yaa dubartii nana warri si himatan eessa jiruu? kan sitti faraduu danda’e hin jiruu”? ittiin jedhe. Isheenis “yaa gooftaa tokkollee” ittiin jette. Yesusis deebisee, “Anis sitti hin faradu deemi; ammaa jalqabee lammaffaa cubbuu hin hojjetiin” ittiin jedhe (Yoh 8:9-11).
\n\nKuni maal nama dinqaa? Gaafa gooftaan fannoo irratti dabarfamee fannifame sana warri dhiiraa yommuu “kottee na baasi” jedhanii fiiganii badan, dubartoonni garuu hanga fannootti duwwaa utuu hin taane hanga lubbuunsaa keessaa ba’uttii fi hanga owwaalcha isaatti Yesus wajjin deemuudhaan jaalala isaaf qaban yommuu ibsan kuni maal nama dinqaa?
\n\nYesus yemmuu du’a mo’ee ka’e, du’aa ka’uusaatiif misiraachoo akka himan dubartoota kana filachuudhaan ulfina isaaniif qabu ararsiise. Dubartoonni dhimma waa’ee baasuuf bara hin barbaadamnee sana keessa gooftaa misiraachoo du’aa ka’uu isaa akka himan isaan filate. Bara hawaasini seeraa fi amantiidhaan gargaaramee dubartoota cunqursu kana keessatti amantii kabajamaa Waaqa biraa ergame tokkoof du’aa ka’uu ilma isaa isa dinqii kana akka himaniif oddeeffannoo ittiin ga’uudhaan bakka bu’ummaadhaaf yemmuu adda isaan baasu, kuni dubartootaaf ulfina guddaa dha.
\n\nGaruu maaliif? Inni kan dhufe cubbuu dhiiraafis kan dubartootaafis du’uuf akka ta’e qabatamaadhaan cimsee ibsuudhaaf ta’uu danda’a. Tarii dubartootaafis ta’e dhiirota hundaaf dhiifama gochuusaa agarsiisuudhaaf akkasumas jireenya bara baraa lachanuu wal-qixa akka dhaalan bifa kanaan mirkaneessuuf barbaadee ta’a kan kana godhe.
\n\nItti dabalees Yesus dhugaa kana qabatamaadhaan gaafa dubartii Samaariyaa sna waliin dubbate akka ta’utti mul’iseera. Dubartii ko’eettii ceephoo fi hamiidhaan hawaasicharraa dhiibamtee adda baate tokko bakka isheen bishaan waraabdutti eegee dubbise. Si’a shan heerumtee hiikteetti. Dhiironni shan dabareedhaan isheetti fayyadamanii akka qodaa cabe tokkoottis gatanii dheemaniiru. Gochaan akkasii kuni miira attamii keessa akka nama buusu yaaduun namatti cima.
\n\nYesus garuu ishee dubbisuuf jecha gara boolla bishaanichaa isa isheen keessaa waraabaa jirtuu deemee akkas jedheen.
\n\n“Yesusis deebisee, Namni bishaan kana irraa dhugu, lammaffaa in dheebota. Garuu bishaan isa ani kennu irraa namni dhugu bara baraaf hin dheebotu. Bishaan ani kennu keessa nama sanaatti akka burqaa bishaanii isa bara baraa ta’a malee isheedhaan jedhe (Yoh 4:13-14).
\n\nFedhiin gooftaa Yesus yeroo hundumaa akkasidha. Jireenya isaa bara baraaf akka shaakallu fedha.
    </string>

    <!--    egzibaherin mawek-->

    <string name="egziabherin_begil_mawek_content">\n\nWaaqayyoon dhuunfaatti beekuuf maaltu barbaachisaa? Balaqqeessa bakakkaa? Sirna amantii cimaa? Nama namoota warra kaan caalu taatee argamu? Isaan kuni hundi haal duree ta’uu hin danda’an. Waaqayyoon beekuudhaaf wantoota nama barbaachisan Macaafa qulqulluu irratti ifaaf ifatti nuuf kaa’eera.
\n\nWanti hundi sirnaa fi seera qaba. Wanti namni hojjete hundi akkuma seera nam-tolchee qabu hunda, wanti Waaqayyo uumes akkuma kana sirna uumamaa qaba.
\n\nAkkuma kana walitti dhufeenya namni Waaqayyo waliin qabu kan murteessan seerota afuuraa afuritu jira. Qajeelfama jettees fudhachuu dandeessa.

\n\n<b>1 Seera jalqabaa </b>
\n\n<b>Waaqayyo si JALATA jireenya keetfifis KAROORA dinqisiisaa qaba. </b>
\n\n<b>JALAALA WAAQAYYO</b>
\n\n“Waaqayyo akkasitti tokkicha ilma isaa hanga kennuufitti biyya lafaa jaalate, kun immoo isatti kan amanu hundinuu jireenya barabaraa haa qabaatuuf malee, haa baduuf miti.” (Yoh. 3:16)
\n\n<b>KAROORA WAAQAYYOO</b>
\n\nYesus akkas jedhe,“Ani… holotin jireenya haqabaataniif, irra hafaas haa qabaataniif dhufeera.” (Yoh. 10:10)
\n\nHat’au malee namootni hundumtuu jireenya gammachu hin jiraatan Sababni isaa…

\n\n<b>2
Seera lammaffaa</b>
\n\n<b>Namni cubbamaadha kanaafu waaqayyo irraas kan adda ba’ee dha, kanaaf jaalala fi karoora waaqayyo beekuu fi shaakalu hin danda’u.</b>
\n\n<b>NAMNI CUBBAMAADHAA</b>
\n\n“Hundinuu yakkaniiru ulfinni Waaqayyo isaanitti hir’ateera.” (Rom. 3:23)
\n\nNamni kan uumame Waaqayyo wajjin michuu akka ta’uufidha. Garuu namni karaa ofii isaatii waan filateef michummaan inni Waaqayyo wajjin qabuu addaan cite. Daandi ofii keenya irra yeroo deemnu Waaqayyof kan hin abbomamne fi kan dhima hinqabne taana. Yaada akkanaa macaafni qulquluun cubbuu jedhee waama.
\n\n“Nuyi hundumti keenya akka hoolota karaa irraa badnee turre, adduma addanis kara-karaa in gorre.” (Isaa. 53:6)
\n\n<b>NAMNI WAAQA IRRAA ADDAAN BA’EERA</b>
\n\n“…beenyaan (mindaan) nama cubbu hojjettu du’a,” [Hafuraan Waaqayyo irraa addaan ba’uu]. (Rom 6:23)</string>
    <string name="egziabherin_begil_mawek_content1">\n\nFakkin kun kan agarsisu Waaqayyo qulqulluu, namni immoo cubbamaa ta’uu isaati. Lamaanuu gargar fagoo jiru. Waaqayyo bira ga’uuf humna ofii isaatiin jireenya irraa hafaa jiraachuuf yaalii namni godhu agarsiisa, kun nama amantii fakkaachuudhaan, warra kaan gargaaruudhaan, kkf, yaaliin kun hundaa garuu kufaa dha.
\n\nSerrii sadaffaan rakko kanaaf furmaata ni kenna …

\n\n<b>3
Seera sadaffaa </b>
\n\n<b>Kaaran inni tokkichi kan nama gara Waaqayyotti geessu Yesus Kristosi dha. Inii qooda Keenya du’e. Namni karaa Yasus Waaqayyon, karoora isaa fi jaalala isaa beekee mi’eeffachuu danda’a.</b>
\n\n<b>INNI NUUF JEDHEE DU’E.</b>
    \n\n“Waaqayyo garuu, utuma nuyi cubbamoota taane jirruu, Kristos nuuf du’uu isaatiin hammam akka nu jaallate ni argisiisa.” (Rom. 5:8)
    \n\n<b>DU’AA KE’ERA</b>
    \n\n“…Kristos cubbu keenyaaf du’eera, inni awwaalameera, Caaffanni qulqullaa’oon akka jedhanitti guyyaa sadaffaattis du’aa kaafameera…” (1Qoro. 15:3-5)
    \n\n<b>INNI KARAA ISA TOKKICHA</b>
    \n\nYesuus deebisee, “karichi, dhugaan, jireenyis, ana, anaan yoo ta’e malee eenyu iyyuu gara Abbaa hin dhufu” (Yoh. 14:6).</string>
    <string name="egziabherin_begil_mawek_content2">\n\nFakkin kun kan agarsisuu kan ofii isaatti nu deebisu danda’u Waaqayyo qofaa ta’usatii. Kaanfu Waaqayyo ilma isaa Yesusiin erguudhaan gargar fageenyi ofii isaa fi nu gidduu jiru irratti riiqicha godheera. Yasus Krisitos namaa fi Waaqa gidduu dhaabachuuf du’ee ka’e.
\n\nHata’u malee seerota kana sadan qofa beekuun ga’aa miti…

\n\n<b>4
Seera arfaffaa </b>
\n\n<b>Tokkoo tokkoon keenya Yesus Kristosiin akka fayyisaa lubbuu keenyaatti fudhachuu malla, yoo kana ta’e jaalala fi karoora inni jireenya keenyaaf qabu beekuu DANDEENYA.</b>
\n\n<b>KRISTOSIIN FUDHACHUU MALLA</b>
\n\n“Hamma isa simataniif immoo ijollee Waaqayyoo akka ta’aniif haboo isaaniif kenne, isaanis warra maqaa isaatti waamamanidha.” (Yoh 1:12)
\n\n<b>AMANTIIDHAAN KRISTOOSIIN FUDHACHUU MALLA</b>
\n\n“Isin ayyaana Waaqayyotin karaa amantii fayyifamtan, inni immoo kennaa Waaqayyoti malee, gocha ofii keessanii miti, hojiidhaanis miti, namni tokko illee akka ittiin of hin jajnetti” (Efe. 2:8-9).
\n\n<b>JIRREENYA KEENYA KEESSATTI KRISTOOSIIN AFEERUUDHAAN ISA SIMACHUU DANDEENYA</b>
\n\n“Kunoo! Ani balbala dura dhaabadhee balbala nan rukuta, namni sagalee koo dhaga’ee yoo balbala naaf bane, ani ol nan lixa, isaa wajjinis maaddiitti nan dhiyaadha, innis anaa wajjin ni nyaata” (Mul. 3:20).
\n\n<b>KRISTOSITTI AMANACHUUN QABXII ARMAAN GADII OF KEESSA QABA</b>\n\n
Cubbamoota ta’u keenya beekne cubbu kennya irra deebiu’udhaan Waaqayyo wajjin walii-galuu
Yesus Kristos cubbuu keenyaaf jedhee akka du’e amanuu
Kristos jireenya keenya guyyaa-guyyaa keessatti akka jiraatu hayyamuu fi isatti amanachuu.\n\n
<b>FAKKIIWWAN ARMAAN GADII JIREENYA NAMA LAMAA BAKKA BU’UU</b>
</string>
    <string name="egziabherin_begil_mawek_content3">\n\n<b>Jireenyi kee fakki isaa kam fakkaata?
\n\nJireenyi kee fakki issa kam akka fakaatuu feetaa?

\n\nKRISTOSIN AMMUMA AMMANTIDHAAN GARA JIREENYA KEETTI WAAMMACHUU DANDESSA </b>
\n\nKristos amma gara jireenya kee akka dhufu gaafadhu. Waaqayyo abdiisaa raawwachu akka danada’u amani. Inni jecha afaan kee irra caalaa yaada garaa kee beeka. Kadhachun yoo feedha kee ta’e akkas jette kadhachuu ni dandeessa.
\n\n“Yaa Yesus, ani dhunfaakooti si beekuun fedha. Ati waa’ee cubbuukoof fannorratti du’uu keetiif sin glatefedha. Amma jireenya koo banee akka Waaqaa fi goftaa kootiti sin simadha. Cubbu koo hundaaf waan dhifama naaf gotee fi jireenya bara-baraas naaf laatteef sin galateffadha. Jireenya koo dhunfadhu. Nama ati fedha kee ittiin raawwattu na godhi. Amen”.
\n\nKadhanaan kun fedha garaa kee nimulisa?
\n\nNi mull’isa yoo ta’ee, kadhanna arman gadi amuma kadhadhu. Kirstos akkuma kakuu isaatti gara jireenya kee ammuma dhufa.

\n\n<b>KIRISTOS GARA JIREENYA KEE DHUFUU ISAA ATTAMIN BEEKU DANDESAA?</b>
\n\nJireenya kee keessattii Kristoosiin simatteettaa? Amma Kristos jireenya kee keessa jiraa? akka Waaqayyo kadhata kee siif deebisuu maaliin beekta? Akka kakuu abdiisaa isaa isa Mul. 3:20tti Kiristos jireenya kee keessa akka jiru beeku dandesa.
\n\n<b>KITAABIN QULQULLUUN WARRA KIRISTOSIIN FUDHATAN HUNDAA JIREENYA BARA-BARAA AKKA ARGATAN ABDACHIISA.</b>
\n\n“Waaqayyo jireenya bara-baraa nuuf kenne; egaa dhugaan isaa isa kana; jireenyi bara-baraa kunis ilma isaa keessatti argama. Namni ilma Waaqayyo hin qabne jireenyicha hin qabu. Isin warri ilma Waaqayyotti amantan, jireenya bara-baraa qabaachuu keessan akka beektaniifan kana hundumaa isiniif barreesse.” (1Yoh. 5:11-13)
\n\n“Kiristos yeroo hundaa jireenya kee keessa waan jiraatuuf matumaa waan si hin dhiisneef galateefadhu.” (Ibr. 13:5)
\n\n<b>Kana booda hoo?</b>

\n\n<b>MIIRA KEE IRRATTI HIN HIRKATIIN</b>
\n\nKitaabni qulqulluun akkuma jedhu, Kristaanni Waaqayyoon amanuudhaan jiraata male, miira isaati hin hirkatu. Fakkiin baaburaa kun, kana mullisa.\n\n
Dhugaa: Waaqayyof sagale isaa agarsisa
Amantii: hirkata Waaqayyof sagale isaa irrati qabnu agarsisa
Miira: bu’a amanttiif abboomamaa ta’u akka mallu agarsisa.</string>
    <string name="egziabherin_begil_mawek_content4">\n\nBaaburi kun kan adeemu danda’u motooraan malee harkifamuu hin danda’u. Akkasuma kristanni tokko Waaqayyof sagalee isaatii male miira isaa irrati hirkachuu hin qabu. Amantiin kee mirra kee irratti akka hin hundoofnee.
\n\n“Nuyi amantiidhaan jiraanna malee waan hundummaa ijaan arguudhaan jiraanna mitti.” (2 Qro. 2:7)

\n\n<b>Jireenya kee keesatii maaltuu raawwatamee?</b>
\n\nYaroo Kristosiin fudhattee isa wajjin walitti dhufeenya jelqabdeetta jechuudha. Battala ati Kristosiin murtee keetin fudhattee eegalee waan baayy’een jireenya kee keessatti raawwateera:\n\n
1. Kristos jireenya kee keessa seeneera. (Mul. 3:20 fi Qol. 1:27)
2. Cubbuun kee siif dhiifameera. (Qol. 1:14)
3. Ati mucaa Waaqayyoo taateetta. (Yoh. 1:12).
4. Jireenya bara-baraa argatteeta. (Yoh. 5:24)
5. Karooraa fi akeeka Waaqayyo jireenya keef qabus shaakaluu eegalta. (Yoh. 10:10 fi Qor. 2. 5:17).
\n\nKristos wajjin dhuunfaatti michuu ta’uurra waanti caalu waan gaariin na mudata jettee ni yaaddaa? Waan Waaqayyo siif godhe hundaaf amma kadhataan galateeffachuu ni feetaa?

\n\n<b>ATTAMITTI JIREENYA HAFUURATTI AKKA GUDDATTU</b>
\n\nGuddinni jireenya afuraa Kirstosiin amanachuudhaan dhufa. “Namni amantii dhaan fuula waaqayyoo duraatti qajeela ta’ee jireenya dhugaa in jiraata” (Gal. 3:11). Jireenyi kee Kristos walin yeroodhaa gara yarootti akka gudatuf Waaqayyoof abbomamu qabda. Yaadi armaan gadii guddinaaf si gargaaru.\n\n
¨ Yeroo hundaa Waaqayyoon kadhadhu. (Yoh. 15:7)
¨ Guyyuu hundaa sagalee Waaqayyo dubbisi [Wangeela Yohaannis irraa eegali]. (Hojii Erge. 17:11).
¨ Waaqayyof abbomamuu bari. (Yoh. 14:21)
¨ Jireenya kee fi jecha keetiin Kiristoosiin dhugaa ba’i. (Luq. 8:39)
¨ Jireenya kee guutuu Waaqayyon amanadhu. (1 Phe. 5:7)
“Afurrii qulqqulluun yommuu isin irra bu’u human godhattu…andaara lafaattis dhugaa baatuu koo in taatu” (HoE. 1:8).

\n\n<b>FAAYIDAA WALDAA KRISTAANAA</b>
\n\nKristaanota gara biraa waliin tokkuma ummachun barbachiisaa dha. (Ibr. 10:25, Ho.erg 2:42-47 )
\n\nHanga yoonaa gara waldaa kristaanaa yoo deemtee hin beektu ta’e, Kristosiif sagaleen isaa gara lallabamu deemtee namota Kristosin akka fayyisaa fi goftaa isaanitti fudhatanii waaqeeffatan waliin tokkummaa uumuu ni dandeessaa.
\n\nMukti qoraanii yoo walitti kuufame abbidda ho’aa nuu keena. Garuu muka tokko yoo abbidda keesaa baafnee qofaa isaa lafa keenye abbidi isaa ni bada. Akkasuma jireenyi kristaanuummaa qofaa nama rakkisa.

\n\nBARREEFAMNII FI WANTI GUDDINA KRSTAANAATIIF GARGAARU NI JIRA.
\n\nBarreeffama guddina kirstaanaatiif gargaaru yoo barbaadde teessoo keenya armaan gadiin nu argattu
\n\n<b>GREAT COMMISSION MINISTRY ETHIOPIA </b>
\nP.O. Box 41303 ADDIS ABABA
\n359 AWASSA
\n1158 BAHIR DAR
\n1182 JIMMA
\n808 HARAR
\n---- NEKEMT
</string>
    <string name="egziabher_tselotin_yimelisal_content">
\n\n<b>Kadhannaa. Kadhannaan akkamitti hojjetaa? waan waaqayyoo deebisu ilaalu…</b>
\n\nNama waaqayyoon sirriitti amanatu beektuu qabdaa? Yommuun jiraachuu waaqayyoottii amanaa hin turretti, hiriyaa gaari tokkoo kan yeroo hundumaa Waaqayyoon kadhattun qaban turee. Yeroo hundumaa torbee torbee dhaan dhimmoota waaqayyoo itti ishee dhaaf eeggatuu irratti amantaa isheen waaqayyoo irratti qabdu natti himti turtee. Torbee hundumaas Waaqayyoo deebii kadhannaa isheeti wantoota baramoo hin taane utuu inni hojjetuu nan argan turee. Nama jiraachuu Waaqayyootti hin amanneef torbee torbee dhaan  waan akkasii arguun hammam rakkisaa akka ta’e ni beektaa jedheen amana? Yeroo muraasa booddee, mudannoon kun gara mormii dadhabaatti cee’e.	`
\n\nMaalif Waaqayyoo kadhannaa hiriyaa koo deebisaa ture? Sababni guddaan jiru Waaqayyoo wajjin walitti dhufeenya qabaachuu isheeti. Waaqayyoo duukaa buu’us ni barbaaddi turtee. Akkasumas, wanta inni dubbatus nii dhaggeeffattiin. Yaada ishee keessattis, waaqayyoo jireenya ishee gaggeessuuf mirga guutuu qaba turee, isheenis akka inni kana godhuuf ni simatti turtee. Wantoota tokko tokkoof gaafa kadhattuu jireenyi inni kunis kutaa walitti dhufeenya isheen Waaqayyoo wajjin qabdu keessa isa tokko dha. Fedhii ishee, yaaddoo ishee fi dhimmoota guyya guyyaa jireenya ishee keessa jiran wajjin gara Waaqayyoo gaafa dhuftu baay’ee itti tola turee. Dabalataanis, wantoota Macaafa Qulqulluu irraa dubbistuu, Waaqayyoo isa irratti hirkachuu ishee barbaaduu isaas amantee ni fudhatti turtee.
\n\nYeroo hundumaa himaa macaafa qulqulluu kana mul’isti “Inni kun ofitti amanamummaa nuti gaafa waaqayyotti dhiyaannu qabaannu dha: akka fedha isaatiitti waanuma kamiinuu yoo isa gaafannee, Waaqayyo nu dhagaa’a.” iji Waaqayyoo warra toloota irra jira, gurri isaas kadhannaa isaani ni dhaggeeffataa…”
\n\n<b>Egaa Maalif Waaqayyoo Kadhannaa Nama Hundumaa Hin Deebisuree? </b>
\n\nTarii sababa Waaqayoo wajjin walitti dhufeenya hin qabneefi dha ta’aa. Jiraachuu Waaqayyoo ni beeku ta’aa, tarii yeroo gara garaatti iyyuu Waaqayyoon ni waaqessu ta’aa. Garuu warri kadhannaan isaani tasuma waan deebi’eef hin fakkaannee tarii Waaqayyoo wajjin walitti dhufeenya hin qabanii ta’a. Akkasumas, cubbuu isaaniitiif Waaqayyoo biraa araara guutuu hin arganne ta’aa. Wanti kun gaaffii kee irratti maal gochuu danda’a? Ibsi isaa “Irreen Waaqayyoo isin oolchuu dhaaf hin gabaabbannee, gurri isaas isin dhagaa’uf hin duudnee. Garuu irra dadarbaan keessan Waaqayyottii adda isin baase. Akka inni isin hin dhageenyetti, Cubbuun keessan fuula isaa isin jalaa dhoksee.”
\n\n Waaqayyootti addaa ba’uun namatti dhagaa’amuun ofii isaan waan gaari dha. Namoonnii gaafa isaan Waaqayyoon waa’e waan tokkoo gaaffachuu jalqaban, yeroo baay’ee maaltu ta’aa? “Waaqayyoo rakkina kana irratti sirriittan si barbaada ..” jechuun jalqabu. Sanaa booda dhaabanii ammammoo “nan hubadha ani nama hanqina qabu dha, waa’e waan kanas si gaaffachuuf mirga hin qabu..” jechuun jalqabu. Hubannoo iddoo kufaati fi cubbuu ofiitti dhufaa. Namoonnii kunis kun isaan biraa akka hin taane beekuutti dhufuu; Waaqayyoos isaan hubachiiseera. Miirii “Ani eenyu innan qoosa jiru kun?” jechuunis ni dhufaa, kan isaan hin beekne yoo jiraate akkamitti cubbu isaani hundumaaf akka araara Waaqayyoo fudhatani dha. Akka Waaqayyoo kadhannaa isaani dhagaa’uf Waaqayyoo wajjin walitti dhufeenya qabaachu akka dandaa’an hin beekan. Kadhannaa kee Waaqayyoo akka sif deebisuuf Inni kun is bu’uura dha.
\n\n<b>Kadhannaan Akkamittiin Hojjetaa?</b>
\n\n Jalqaba walitti dhufeenya Waaqayyoo wajjin qabaachuu dha. Sababni isaas,  Mee namni Maayiki jedhamuu liqa konkolaataa argachuuf akka inni isaaf mallatteessuuf Pireezedantii Unibarsiitii priinstoon gaafatee haa jennu, maayiki pireezedaantii Unibarsiitii Priinstoon qaamaan hin beekun yoo ta’e, dhimmi liqa konkolaataa kun hin raawwatuuf jechuu dha. Garuu utuu mucaan Pireezedaantii kanaa liqa konkolaataaf akka inni isheef mallateessuuf gaaffattee rakkoo hin qabu turee.  Sababni isaas dhimmichi dhimma waliti dhufeenyaati.
\n\nGaafa gara Waaqayyootti dhufnuus, yemmuu namni sun mucaa Waaqayyoo ta’u/tuu, yemmuu namni sun kan waaqayyoo ta’u/tuu, inni isaan beeka, kadhannaa isaanis ni dhagaa’a. Yesus akkas jedhe, “Ani tiksee gaarii dha. Ani Hoolota koo beeka, Hoolonni koos ana beeku… Hoolonni koos sagalee koo ni dhagaa’uu. Ani isaan beeka isaanis ana duukaa in bu’uu. Ani jireenya bara baraan isaaniif kennee, isaan kunis raawwatanii hin badanii. Eenyullees harka koo keessaa isaan baaffachuu hin dandaa’u.”
\n\nGara Waaqayyootti gaafa dhufnuu, sirriitti Waaqayyoon beektaa, innoo sirriitti si beeka? Waaqayyoo kadhannaa kee akka siif deebisuuf wabii kan siif ta’uu Waaqayyoo wajjin walitti dhufeenya qabdaa?  Moo yaada jireenya kee keessa jiruu wajjin kan wal hin agarreef, waaqayyoo sirraa fagoo jiraa? Waaqayyo sirraa fagoo jira taanan, yookan dhugumaan Waaqayyoon hin beektuu taanan, Waaqayyoo wajjiniin amma akkamittiin walitti dhufeenya akka uumtu armaan gadii ni argattaa. #Getting connected (wal qunnamuu)

\n\n<b>Dhugumaan Waaqayyoo Kadhannaa Kee Ni Deebisaa?   </b>
\n\nWarra isa beekaniifi warra isatti hirkataniif, Yesuus kennaa isaaf arjaa dha: “Isin yoo ana keessaa jiraattan, dubbiin koos isin keessaa yoo jiraate, waan feetan ni kadhatuu innis isiniif in kennamaa.” Isin Waaqayyoo keessaa jiraachu fi dubbiin Waaqayyoo isin keessaa yoo jiraate jechuun jireenyuma isa beeku jiraattuu, isa irratti hirkattuu, akkasumas waan inni isiniin jedhu ni dhaggeeffattu. Sana booddee waan barbaadan hundumaa isa gaaffachuu ni dandeessu. Karaa biraan ittiin ulaaga guunnuu: “Ofitti amanamummaan nuti Waaqayyotti dhiyaachuuf qabnuu: akka fedha isaattii waanuma kamiinu yoo isa gaafannee, inni nu dhagaa’a. akkasumas akka inni nu dhagaa’uu yoo beeknee – waan kamiinu yoo gaafannee – maal akka isa gaaffanne ni beeknaa.” Waaqayyoo kadhannaa keenya akka fedha isaatiitti nuf in deebisaa (akka ogummaa isaatti, jaalala isaatti, qulqullummaa isaatti fi kkf.).
\n\nGara itti deemnuu hundumaattii fedha Waaqayyoo beekna jennuu tilmaamuu dhaan, sababni isaa wantoonnii tokko tokkoo nu biraatti hiika qabaachuu dandaa’u! kadhannaa keenya tokkoof “deebii” sirrii tokko qofaatu jira jennee tilmaamnaa, dhugaatiyyuu wanti SUN fedha Waaqayyoo ta’uu dandaa’a jennee tilmaamnaa. Iddoon kunis ulfaata ta’uu dandaa’a. jireenya  beekumsi isaa dangefamaa fi yeroon isaa dangefamaa keessa jiraannaa. Waa’ee haalota dhufuufi wantoota achi keessatti ta’aan odeeffannoo nuti qabnu daangeffamaa dha. Hubannaan Waaqayyoo garuu daangaa hin qabuu. Toora jireenya keessatti akkaata itti ta’iin garagaraa raawwataniifi seenan hunduu waan Waaqayyoo beeku qofaa dha. Wantoota nuti tilmaamnuu gararraatti illee Waaqayyoo kaayyoo qabaachuu ni danda’a. kanaaf Waaqayyoo waan nuti kun fedha Waaqayyoo ta’uu qaba jennee murteessine qofaa miti kan inni godhuu.
\n\n<b>Inni Maal Fudhata? Waaqayyoo Maal Gochuutti Iddoo Laata?</b>
\n\nFuulli macaafa Qulqulluu hunduu yaada Waaqayyoo nuuf qabuun kan guute dha. Ergaan Wangeelaa hundinuu walitti dhufeenya nuti Waaqayyoo wajjiniin qabaachuu qabnu isaa Waaqayyoo nurraa barbaadu nuuf ibsa. Mee fakkeenyota muraasa haa ilaallu:
\n\n“Waaqayyo garuu amma iyyuu tola isaa isanitti argisiisuudhaaf isin eegaa jira; isiniif oo’uudhaafis ka’eera; Waaqayyo gooftaan, Waaqayyo isa firdiin isaa qajeelaa waan ta’eef, warri isa eeggatan haa gammadan!”  qabateettaa kana? Akka nmani tokko si gargaaru dhaaa barcuma isaarraa ka’ee dhufu, “Arjummaa isaa sitti agarsiisuuf inni ka’a.” “Waaqayyo kun, karaan isaa mudaa hin qabu,… Waaqayyo warra isatti kooluu galan hundumaaf gaachana.” “Kunoo, iji Waaqayyoo warra isa safeeffatan, warra gaarummaa isaa abdiidhaan eeggatanis in to’ata.”
\n\nHaa ta’uyyuu malee, karaa ittii namaaf dhimmuu fi jaalala isaa isa guddaa waaqayyo nutti agarsiise kutaa macaafa kanaarraa argannaa: Yesus akkas jedhe, “Namni tokko firoota isaatiif jireenya isaa dabarsee kennuu irra kan caalu, jaalala guddaa qabaachuu hin danda’u.” innis isa Yesus nuuf godhedhaa. Kanaaf, “Kana hundumaa irratti Waaqayyoo gara keenya erga ta’ee, eenyutu nu irratti ka’a jenna ree? Waaqayyo ilma isaa utuuhin mararsiifatiin hunduma keenyaaf dabarsee erga kennee, waan hundumaas immoo ilma isaa wajjin tola nuuf hin kennuu ree?”
\n\n<b>Waa’e Kadhannaa Deebi Hin Qabnee’oo? </b>
\n\ndhugaan jiruu namoonni ni dhukkubsatu, duu’uyyuu ni dandaa’u; rakkoon dinagdees akka jiru ni beekamaa dha, haalonni baay’ee rakkisoonis dhufuu ni dandaa’u. Sanaa booda’oo?
\n\nWaaqayyoo dhiphina keenya hundumaa akka nuti isa irratti dhiisnu nutti dubbataa. Yooma haalonni namatti hin tolan ta’eeyyuu, “inni isiniif waan yaaduuf dhiphina keessan hundumaa waaqayyo irratti dhiisaa.” Haalonni waanuma to’aannaa ala ba’an yoo fakkaatanuu, garuu akkas mitii. Addunyaa guutuun Waan nurraa adda ba’ee yoo fakkaateyyuu, Waaqayyo garuu nu wajjiniin jiraa. Inni kun gaafa namoonni Waaqayyoon beeku isaaniitti galateefatoo ta’ani dha. “Gooftaan dhi’oo jiraa. Waanuma hundumaatti kadhataa fi himataan galataa wajjin wanti isin barbaachisu Waaqayyo duratti akka beekamu godhaa malee, waanuma tokkotti yaaddoo hin qabaatinaa! Nagaan Waaqayyoo inni hubannaa namaa hundumaa irra caalus,karaa Kiristoos Yesus garaa keessan in eega.” Waaqayyoo furmaata siif in kennaa, KARAA ati ni dandaa’ama jettee tilmaamteen olittis waaqayyoo rakkina kee ni furaa. Kiristaanonni hundinuu jireenya dhuunfaa isaani keessatti akka fakkeenyota kanaatti jiraachuu qabu. Garuu yooma haalonni fooyyaa’uu dhiisanuu, Waaqayyo garuu haalotuma kana keessattii nagaa isiniif in kennaa. Yesus akkas jedhee, “Nagaa isin biratti nan hambisaa, nagaa koo isiniif nan kenna; ani akka biyyi lafaa kennuttan isiniif kenna miti, garaan keessan hin raafamim, hin sodaatinis!”
\n\nGaafa haalonni rakkisoo ta’aanis Waaqayyo isa amanachuu keenya akka itti fufnu barbaadaa, Macaafnis “Amantii dhaan malee, waan agartuun hin adeemin” jedha. Kana jechuun garuu Amantii Jaama jechuu miti, amala Waaqayyoo irratti hundaa’uu dhaan jechuu dha. Konkolaataan riqicha Goolden geeti irra konkolaatu amanamummaa riqichichaan konkolaata malee, miira konkolaachisaan sun keessa jiruun yookaan waan konkolaachisaan sun yaada jiruun, akkasumas nama konkolaachisaa sana cina ta’ee jiruu waliin wanta inni dubbatuun mitii, isaan kun rakkoo hin qaban. Konkolaata sana bakka tokko gara bakka kan biraatti kan geessu amanamummaa riqicha sanaati, akkuma konkolaachisaan sunis amanee irra konkolaachisuf fedha qabaatee.
\n\nAkkuma kana, Waaqayyoos amanamumaa isaa, amala isaa, gara laafummaa isaa, jaalala isaa, ogummaa isaa, qulqullummaa isaa isa iddoo keenya nuf ta’e sana akka nuti amanannu barbaada. “Ani jaalala bara baraatiin si jaalladheera; kanaafan gaarummaa kootiin ofitti si dhi’eessee.” Isin yaa warra saba isaa taatanii, yeroo hundumaa isa amanadhaa! Wanta garaa keessanitti yaaddan isa duratti dhangalaasaa! Waaqayyo isa nuyi kooluu itti galluu dha.
\n\n<b> Cuunfaatti</b>
\n\nWaaqayyoo  kadhannaa ijoollee isaa deebisuuf fedheera (Warra jireenya isaaniItti isa simatanii fi warra isa duukaa bu’uu barbaadaniif). Waaqayyoo yaaddoo keenya hundumaa kadhataan akka nuti fuula isaatti dhiyeessinu barbaadaa, innis akka jaalala isaatti irratti hojjeta. Rakkina keessa gaafa seennu, yaaddoo keenya isa irratti gatuu dhaan, nagaa isa haala keenya keessa kutee nu dabarsuu isa harkaa fudhachuu qabnaa. Hundeen amantii fi abdii keenyaa amala Waaqayyoo dha. Hammuma sirriitti isa beeknee, isa amanannaa.
\n\nAmala Waaqayyoo caalaatti haalan baruuf, “Waaqayyoo eenyu dha?” isa jedhu yookan barruu kan biraa toora kanarraa ilaalaa. Sababni nuti kadhannuuf amala Waaqayyoo dha. kadhannaa Waaqayyo jalqaba deebisuu, Waaqayyoo wajjin walitti dhufeenya akka nuti jalqabnuufi dha.
    </string>
    <string name="eyesus_manew_content">\n\n<b>Macaaf Qulqulluu irraa waa’e jireenya Yesus Kiristoosiin xiqqoo haa ilaalluu.</b>
\n\nWaa’ee jireenya Yesus Kiristoosiin waan muraasa Armaan gadiitti ni argattaa. Dubbisi kun Macaafa Qulqulluu keessa kallattii dhaan Wangeela Yohaanis irraa kan fudhatame dha. Yaadni tokkollee itti hin dabalamnee. Waa’e jireenya Yesus, Du’uu isaa, du’aa ka’uu isaa fi maalif akka inni jireenya keef barbaachisa akka inni ta’e sirriitti sif kennaa.
\n\n<b>Yohannis 3</b>
\n\nFariisota keessaa namni Niqoodemos jedhamu tokko ture; inni dura buutuu Yihudotaa ture. Inni kun halkaniin gara Yesus dhufee, “Rabbii akka ati barsiisaa taatee waaqayyo biraa dhufte nuyi beeknaa; homtinuu yoo Waaqayyo isaa wajjin jiraate malee milikita ati agarsiiftu kana danda’ee hin argisiisu” ittiin jedhe.
\n\nYesus “Dhuguma, dhuguman sitti hima, eenyu illee olii yoo dhalachuu dhaabate, mootummaan Waaqayyoo arguu hin danda’u.”
\n\nNiqoodemos immoo, “Namni erga qancaree attamitti dhalachuu danda’a? Gadameessa haadha isaatti lammaffaa galee, dhalachuu danda’a moo?” jedhee yesusiin gaafate.
\n\nKanaaf Yesus, “Dhuguma, dhuguman sitti hima, eenyu illee bishaan fi hafuura qulqulluuttii yoo dhalachuu dhaabate, mootumaan waaqayyoottii galuu hin danda’u. Nama fooniittikan dhalate foom, hafuurattii kan dhalate hafuura. Olii dhalachuun isiniif in ta’a siin jechuu kootiif hin dinqifatin. Qilleensi gara fedhetti in qilleensa’a, qilleensa’uu isaa in dhageessa, eessa akka inni dhufu, eessas akka inni dhaqu  garuu ni beektu; egaa hafuurattii kan dhalate hundinuus akkuma kana” jedhee deebiseef.
\n\nNiqoodemos deebisee, “Kun attamitti ta’uu danda’a?” jedhee Yesusin gaafate.
\n\nYesus deebiseefii, “Ati barsiisaa Israa’el kan taate, kana hin beektuu? Ilma namaa isa waaqa irraa irra gad bu’e sana malee, homtinuu gara waaqaattii ol hin bane. Kunis ilmaa namaatti kan amanu hundinuu jireenya bara baraa ha qabaatuuf ta’a.
\n\n“Waaqayyo, akkasitti tokkicha ilma isaa hamma kennuufitti biyya lafaa jaallate; kun immoo isatti kan amanu hundinuu jireenya bara baraa haa qabaatuuf malee, haa baduuf miti! Waaqayyoo biyyaa lafaatti farachiisuuf miti, biyyi lafaa isaan haa fayyuuf ilma isaa biyya lafaatti erge malee. Ilma isaa kanatti kan amanu itti hin faradamu, isatti kan hin amanne garuu, maqaa tokkicha ilma Waaqayyootti waan hin amaniniif, ammuma iyyuu itti faradameera.

\n\n<b>Yohannis 1 </b>
\n\nSagalichi [Yesus] jalqaba waan hundumaa dura ture.
\n Sagalichi Waaqayyo bira turee,
 \n Sagalichi ofii isaa Waaqayyo ture.
\n Inni kun jalqabumaa jalqabee Waaqayyo bira ture.
\n Wanti hundinuus isumaan ta’e,
 \n Waan ta’e keessaas isa malee kan ta’e tokko illee hin jiru.
\n Jireenyi isa keessa ture; jireenyichis ifa namoota ture.
\n Sagalichi dukkana keessatti in ibsa, dukkanichi immoo isa bira ga’uu hin danda’u.
\n\nInni biyya lafaa keessa ture; biyyi lafaas isumaan ta’e; biyyi lafaagaruu isa hin beekne. Gara biyya dhuunfaa isaa dhufe; namoonni isaa garuu isa hin simanne. Hamma isa simataniif immoo ijoollee Waaqayyoo akka ta’aniif aboo isaaniif kenne. Isaan kun warra lammaffaa dhalatani dha. Isaan kun karoora yookan miira namaarra warra qaaman dhalatan miti, garuu warra waaqayyoorraa dhalatani dha.
\n\nSagalichis nama fooni ta’e, nu gidduus buufate. Inni jaalala hin bannee fi dhugaa dhaan kan guute ture. Ulfina isaa isa ayyaana fi dhugaadhaan guutes argine; ulfinni isaas isa ilmi tokkichi abbaa isaa irraa argatu ture.
\n\n <b>Yohannis 5</b>
\n\nNamoonni dhukkubsatan baay’een, warri jaaman, warri naafatan, warri dhagni isaani gar tokko du’es godoota sana keessa ciisanii, [raafamuu bishaanichaa in eeggatu turan. Namni waggaa soddomii saddeet dhukkubsate tokko achi ture. Yesus yemmii dhukkubsatee ciisu sana arge, yeroo dheeraa hammana ga’u dhukkubsachuu isa in beekee.
\n\nYesus immoo, “ka’i, siree kee fudhadhuutii adeemi!” ittiin jedhe. Namichis achumaan fayyee, siree isaa fudhatee achii adeeme; guyyaan namichi kun fayye guyyaa sanbataa ture. Yommus warri Yihudootaa namicha fayye sanaan, “har’i sanbata, siree baachuu seerrii si dhowwa” jedhan.
\n\nInni garuu deebisee, “Namicha isa ana fayyisetu, ‘siree kee fudhadhuutii adeemi!’ anaan jedhe” isaanin jedhe.
\n\nIsaan immoo, “Eenyu namichi, ‘Siree kee fudhadhuutii adeemi’ jedhee sitti hime?” jedhanii isa gaafatan. Yemmus namichi… kan isa fayyise Yesus akka ta’e warra Yihudootaa hime.
\n\nYihudoonni kana irratti, Yesus hojii akkasii guyyaa Sanbataatti waan hojjeteef, isa ari’achuutti ka’an. Yesus garuu, “Abbaan koo amma iyyuu hojjechuutti jira, anis immoo nan hojjedha” jedhee isaanitti dubbate.
\n\nKana dhageenyaan Yihudoonni, Yesus seera Sanbataa kan cabse duwwaa utuu hin ta’in, Waaqayyo abbaadhuma koo ti jechuu isatiin immoo ofii isaa waaqayyotti qixxeesseera jedhanii isa ajjeesuudhaaf caalchisanii yaadan.
\n\n<b>Yohannis 6  </b>
\n\nYesus achi taa’ee asii fi achi ilaalee, namoonni danuun gara isa akka dhufan arge; kana irratti, “Buddeena jarri kun nyaatan eessaa binna?” jedhee Filiphosin gaafate. Kana immoo waan Filiphos jedhu ilaaluuf itti dubbate, yesus ofii isaatii waan gochuu jedhe beeka ture’o.
\n\nKana irratti Filiphos deebisee “Buddeennimeetii dhibba lamaa iyyuu tokkon tokkon isaani xinnoo xinnoo illee wal hin ga’uu jedheen.
Indiriiyaas obboleessi Simoon Phexros, bartoota isaa keessaa tokko kan ture, Yesusitti dubbatee. Gurbaan buddeena garbuu Shanii fi qurxummii lama qabu tokko as jira; garuu namoota baay’ee kanaaf kun maal godha?” jedhe.
\n\nYesus immoo, “Namoota teessisaa!” jedhee abboome. Achi margi baay’een jira ture; namoonni akka kuma shanii ta’anis marga sana irra taa’an. Kana booddee Yesus buddeena sana fuudhee, waaqayyoof galata galchee, warra taa’aniifis hire; qurxummicha irraas akkasuma hamma isaan barbaadan hireef. Namoonni erga nyaatanii quufanii, Yesus, “Waan tokko illee akka hin badnetti, hurraa isa hafe walitti qabaa!” jedhee bartoota isaatti hime. Hurraa buddeenan garbuu shanan jarri nyaatan irraa hafes gundoo kudha lama guutuu walitti qaban.
\n\nYesusu immoo deebisee, “Dhuguman, dhuguman isinitti hima, isin milikkita waan argitaniif utuu hin ta’in, buddeena nyaattanii waan quuftaniif na barbaaddu. Nyaata baduuf hin dhama’inaa! Nyaata jireenya bara baraatiif argamuuf dhama’aa malee! Ilmi namaa inni Waaqayyo abbaan mallattoo itti godhe, nyaata kana isiniif kennuuf jira” isaaniin jedhe.
\n\nIsaan immoo, “Egaa hojii Waaqayyoof akka dhamaanuuf maal gochuutu nuuf ta’a?” jedhanii isa gaafatan.
\n\nYesus deebisee, “Isa inni ergetti amanuu keessaniin hojii Waaqayyoo in hojjettu” jedheen.
\n\nYommus Yesus, “Ana buddeenni jireenyaa, gara koo Kan dhufu hin beela’uu, kan anatti amanus matumaa hin dheebotu. Abbaan koo, namni ana ilma isaa argu, kan anatti manus hundinuu, jireenya bara baraa akka qabaatu in fedha; anis immoo guyyaa booddeetti du’aa isa nan kaasa.”
\n\n<b>Yohannis 7</b>
\n\nGuyyaan dhuma ayyaanichaa guyyoota sana hundumaa irra caalaa guddaa ture; guyyaa sanatti Yesus ka’ee dhaabatee, sagalee isaa ol fudhatee, “Namni dheebote yoo jiraate gara koo haa dhufu, haa dhugus. Namni anatti amanu akkaasuma ha godhu! Macaafni akkuma dubbate, ‘Yaa’aan bishaan jiraata garaa isaa keessa in burqa’” jedhe. (Inni dubbii kana waa’ee hafuura qulqulluu, isa warri isatti amanan fudhachuuf jiraniif dubbate; inni iddoo ulfina isaatti waan ol hin fudhataminiif, hafuurri qulqulluun amma iyyuu hin kennamne ture.)
\n\nWarra dubbii kana dhaga’an keessaa jarreen tokko, “Namichi kun dhuguma raajicha” jedhan. Warri kaan immoo, “Inni Kristos” jedhan.
\n\n<b>Yohannis 10</b>
\n\n Yesus itti fufee, “Dhuguma, dhuguman isinitti hima, namni gola hoolotaatti balabalaan ol galuu dhiisee, karaa biraatiin lixu, inni hattuu dha, saamtuu dhas. Namni balbalaan gola hoolotaatti ol galu garuu, inni tiksee hoolota sanaa ti.
\n\nYesus dubbii haala kana isaanitti hime, isaan garuu wanti inni isaanitti hime kun, maal akka ta’e hin hubanne.
\n\nYesus, “Tikseen gaariin ana, tikseen gaariin lubbuu isaa hoolotaaf in kenna. Tiksee dhugaa utuu hin ta’in bitamee kan eegu, hoolonnis kan isaa kan hin ta’in, yeeyyiin hoolotatti dhufuu yommuu argu, hoolota dhiisee in baqata; yeeyyiinis hoolota butatee, warra hafan in bittimsa. Namichi sun bitamee waan eeguuf, hoolotaaf hin dhimmu.
\n\nTiksee gaariin ana, anni hoolota koo beeka, hoolonni koos ana beeku. Abbaan akkuma ana beeku, anis akkuman abbaa beeku, anii fi hoolonni koo wal beeknaa; lubbuu koos hoolotaaf nan kennaa.
\n\nLubbuu koo deebisee fudhachuu dhaaf dabarsee waanan kennuuf, abbaan koo na jaallata. Homtinuu lubbuu koo na duraa hin fudhatu anumatu ofii kootiin kenna malee. Ani lubbuu koo dabarsee  kennuudhaaf, ammo deebisee fudhachuudhaaf aboo qaba; abboommii kana immoo abbaa koo biraan fudhadhe” jedhe.
\n\nEgaa ani hojii abbaa koo hin hojjedhu yoon ta’e, anatti hin amaninaa. Ani hojii abbaa koo nan hojjedha yoon ta’e garuu, anatti yoo amanuu dhaabaattan iyyuu; hojii kanatti amanaa! Kanaanis abbaan ana keessa, anis abbaa keessa akkan jiru, ba’eessa gootanii in hubattu” isaanin jedhe.
\n\n<b>Yohannis 11  </b>
\n\nBitaaniyaa ganda Maariyaamii fi obboleettii ishee Maartaatti namicha Alaazar jedhamu tokko dhukkubsachaa ture. Kanaaf obboleettonni isaa gara Yesusitti nama erganii, “Gooftaa! Kunoo, inni ati jaallattu in dhukkubsata” jedhan.
\n\nYesus kana yommuu dhaga’e… Yesus immoo Maartaa fi obboleettii ishee, Alaazaarinis in jaallata ture. Garuu dhukkubsachuu Alaazaar erga dhaga’ee iyyuu, iddoodhuma ture sana guyyaa lama oole.
\n\nKana booddee garuu Yesus, “Mee kottaa ammas biyya Yihudaa in dhaqnaa!” jedhee bartoota isaatti in dubbate. Bartoonni isaa immoo, “Barsiisa! Dhi’oo kana Yihudoonni dhagaadhaan si dha’uu barbaadan; ati immoo ammas achi dhaquu yaaddaa?” jedhaniin.
\n\nYesus kana erga dubbatee booddee, “Alaazaar firri keenya rafeera, ani immoo dhaqeen isa dammaqsa” isaanin jedhe.
\n\nKana irratti bartoonni isaa, “Yaa gooftaa yoo rafeera ta’eo in fayya” jedhaniin. Yesus akka Alaazaar du’e isaaniitti dubbate, isaan garuu waa’ee rafiitii hirribaa waan dubbate isaanitti fakkaate. Kanaaf Yesus mul’inumatti, “Alaazaar du’eera….amma garuu kottaa gara isaa in dhaqnaa.” Jedhe.
\n\nYesus yemmuu achi ga’e, Alaazaar du’ee erga awwaalamee guyyaa afur ta’uu isaa bare. Maartaaan yommuus Yesusiin, “Gooftaa utuu ati as jiraattee, obboleessi koo hin du’u ture. Ammuma iyyuu immoo waanuma ati isa kadhatte, Waaqayyo akka siif kennu ani nan beeka” jette.
\n\nYesus yommus, “Obboleessi kee in ka’a” ittiin jedhe.
\n\nMaartaan immoo deebiftee, “Guyyaa isa dhumaatti, yeroo warri du’an du’aa ka’anitti akka inni ka’u ani beeka” jette.
\n\nYesus garuu, “Du’aa ka’uun, jireenyis ana; namni anatti amanu yoo du’e iyyuu in jiraata. Utuu jiruu kan anatti amanu hundinuu immoo bara baraan hin du’u; kana amantaaree?” jedheen.
\n\nIsheen kana irratti, “Eeyyee gooftaa, ati kristoos, isa gara biyya lafaa dhufuuf jiru, ilma Waaqayyoo akka taate amaneera” jetteen.
\n\nMaariyaam iddoo Yesus ture geessee, erga isa argitee miilla isaatti kuftee, “Gooftaa! Utuu ati as jiraattee, obboleessi koo hin du’u ture” jetteen.
\n\nYesus boo’icha ishee fi boo’icha Yihudoota warra ishee wajjin dhufanii yommuu arge, hafuuratti dhiphatee garaan isaa raafame. “Eessatti awwaaltan?” jedhee gaafannaan, “Kottuuti ilaali gooftaa!” jedhanii deebisaniif.
\n\nYesus imimmaan isaa dhangalaasee. Yommus warri Yihudootaa, “Ilaa attam isa jaallate!” jedhan. Isaan keessa garri kaan garuu, “Inni ija nama jaama bane kun, Alaazaar akka hin duune gochuu hin danda’u turee?” jedhan.
\n\nYesus ammas of keessatti dhiphatee, gara awwaalichaa dhaqe. Awwaalichi holqa dhagaa ti; holqichis dhagaadhaan cufamee ture. Yemmus Yesus, “Dhagicha ittii fuudhaa!” jedhe; Maartaan obboleettiin isa du’ee immoo, “Gooftaa, yoona foolii godhateera, erga awwaalamee har’a guyyaa afuraffaa isaa ti” ittiin jette.
\n\nKana irratti Yesus, “Yoo amante ulfina Waaqayyoo akka argitu, ani sitti hin himnee ree?” isheedhaan jedhe.
\n\nKana booddee isaan dhagicha awwaalichattii fuudhan; Yesus garuu ol ilaalee, “Yaa abbaa! Anaaf dhaga’uu keetiif sin galateeffadha. Akka ati yeroo hundumaa anaaf dhageessu, ani beekeera, garuu namoonni as dhaabatan kun, akka ati ana ergite haa amananiifan kana dubbadhe” jedhe.
\n\nKana jedhee sagalee guddaa dhaan, “Alaazaar as ba’i!” jedhee waame. Kanaaf namichi du’ee ture sun awwaalicha keessaa gad ba’e; miilla isaa lamaanii fi harka isaa lammanitti wayyaan hidhamee, fuula isaattis uffanni maramee ture. Yesus, “irraa hiikaatii gad dhiisaa! Haa dhaqu!” jedhee isaan abboome. Yihudoota gara Maariyaam dhufan keessaa baay’een, waan Yesus hojjete arganii itti amanan.
\n\nIsaan keessaa kaan immoo gara warra Fariisotaa dhaqanii, waan Yesus hojjete isaanitti himan. Kana irratti luboonni warri angafoonnii fi Fariisonni yaa’ii warra Yihudootaa walitti waammatanii, “Waa’ee namicha milikkita baay’e argisiisaa jiru kanaa maal gochuu nuuf wayya? Akkasumatti yoo gad isa dhiifne, namoonni hundinuu isatti amanu.” Kanaaf jarri guyyaa sanaa jalqabanii, Yesusin ajjeesuudhaaf murtoo godhan.
\n\n<b>Yohannis 12   </b>
\n\nHaa ta’u iyyuu malee Yihudoota warra aboo qaban keessa iyyuu baay’een itti amananiiru; garuu mana sagadaa isaanii keessa nu baasu jedhanii warra Fariisotaa waan sodaataniif, isatti amanuu isaani hin mul’ifne. Isaan Waaqayyo irraa ulfina argachuu caalaa nama irraa ulfina argcahuu jaallatan.


\n\n<b>Yohannis 13</b>
\n\nAyyaana Faasikaa dura, Yesus biyya lafaa kana keessa gara abbaa dhaquudhaaf yeroon akka ga’e in beeke. Yeroo irbaataatti, Seexxanni akka Yihudaan ilmi Simoon, namni biyya Keriyot, Yesusin dabarsee kennuuf yaada isaa irra kaa’ate.
\n\nYesus hafuura isaatti dhiphatee, “Dhuguma, dhuguman isinitti hima, tokko isin keessaa dabarsee na kennuuf jedha” jedhe. Yihudaan achumaan gad ba’e; yeroon isaa immoo halkan ture.
\n\n<b>Yohannis 14</b>
\n\nYesus itti fufee bartoota isaatiin, “Garaan keessan hin raafamiin, Waaqayyotti amanaa, anattis amanaa! Mana abbaa koo keessa iddoon jireenyaa baay’eetu jira; utuu inni hin jiru ta’ee, isinitti nan himan ture; iddoo jiru sana isiniif qopheessuudhaaf nan adeema. Yommuun dhaqee iddoo sana isiniif qopheessus, iddoodhuma ani jiru isinis akka jiraattaniif deebi’ee dhufeetan gara ofii koottiitti isin fudhadha.
\n\nYeroo gabaabduu booddee biyyi lafaa deebi’ee ana hin argu, isin garuu ani waanan jiraadhuuf, isinis immoo jiraachuuf waan jiraataniif na argitu. Gaafas ani abbaa koo keessa, isin immoo ana keessa, anis isin keessa akkan jiru beekuuf jirtu. Namni abboomii koo qabu, inni isa raawwatus, isa kan na jaallattu; nama na jaallatu immoo abbaan koo isa jaallachuuf jira, anis isa nan jaalladha, ofii koos isatti mul’suufan jira” jedhe.
\n\n<b>Yohannis 15</b>
\n\n“Abbaan akka na jaallate, anis akkasumas isin jaalladheera; jaalala kootti qabamaa jiraadha! Akkuma ani abboommii abbaa kootii hundumaa eegee, jaalala isaattis qabamee jiraadhu, isinis abboommii koo hundumaa yoo eegdan, jaalala kootti qabamtanii in jiraattu. Gammachuun koo isin keessatti akka argamuuf, gammachuun keessanis guutuu akka ta’uufan kana hundumaa isinitti dubbadhe.”
\n\n“Abboommiin koo isa kana; ani akkan isin jaalladhe, isinis wal jaalladhaa! Namni tokko firoota isaatiif jireenya isaa dabarsee kennuu irra kan caalu jaalala guddaa qabaachuu hin danda’u.”
\n\nYesus itti dabalees, “Biyyi lafaa yoo isin jibbe, isin dura akka ana jibbe beekaa! Utuu hojii namni biraa tokko illee hin hojjetin kana hundumaa ani isaan gidduutti hin hojjenne ta’ee, cubbuu isaanitti hin ta’u ture; amma garuu hojii kana hundumaa utuma arganii, ana abbaa koos in jibban, kana gochuun isaanis, dubbiin seera isaanii keessatti, ‘Sababiidhuma malee na jibban’ jedhamee inni caafame akka raawwatamuuf.

\n\n<b>Yohannis 16</b>
\n\nDhuguma, dhuguman isniin jedha; isin in boossu in wawwattus; biyyi lafaa  garuu in gammada; isin in gadditu, gaddi keessan garuu gammachuutti in geddarama. Akkasumas isinis amma gadda qabdu; garuu ani deebi’ee isin nan arga, garaan keessanis in gammada, gammachuu keessanis eenyu illee isin dura hin fudhatuu…. Isin waan na jaallattaniif, abbaa biraa dhufuu koos waan amantaniif, abbaan ofii isaa isin in jaallata. Abbaa biraa ba’een gara biyya lafaa dhufe, deebi’e immoo biyya lafaa nan dhiisa gara abbaas nan dhaqa” jedhe.
\n\n<b>Yohannis 17</b>
\n\nDubbii kana erga dubbatee booddee:
\n\nYeusu gara waaqatti ol ilaale, “Yaa abbaa, yerichi ga’eera, ilma kee ulfina akka siif kennuuf, ilma kee gara ulfinaatti ol fudhadhu. Akkuma ati foon –qabeessa hundumaa irrati aboo isaaf kennite, inni immoo warra ati isaaf kennite hundumaaf jireenya bara baraa haa kennuuf. Waaqayyo isa tokkicha, isa dhugaa, Yesus Kiristoosin isa ati ergites beekuun isaani jireenya bar baraati.
\n\nAni lafa irratti ulfina siif kenneera, hojii akka ani hojjedhuuf ati anaaf laattes raawwadheera. Ammas yaa abbaa, ulfina isa utuu biyyi lafaa hin uumamiin ani si biratti qaba tureen, ofii kee biratti ulfina anaaf kenni!
\n\nIsaan gammachuu koo guuutummaatti akka qabaataniif yeroo ani isaani wajjin ture waaan baay’e isaanitti dubbadheera. Ani dubbii kee isaaniif kenneera; akkuma ani kan biyya lafaa hin ta’in, isaanis kan biyya lafaa waan hin ta’iniif biyyi lafaa isaan jibbe.”
\n\nIsaan kana duwwaachaaf miti, warra dubbii isaani dhaga’anii anatti amananiifis immoo nan kadhadha malee.
\n\nYaa Abbaa ko, qajeelaa! Biyyi lafaa kun si hin beeku, ani garuu si beeka, isaan kunis immoo ati akka na ergite beekaniiru. Maqaan kee isaan biratti akka beekamu godheera, jaalalli ati ittiin na jaallatte isaan keessa akka jiraatuuf, anis isaan keessa akkan jiraadhuuf, ammas akka beekamu nan godha” jedhe.
\n\n<b>Yohannis 18</b>
\n\nYesus dubbii kana erga dubbatee bartoota isaa wajjin ka’ee iddoo dhaaba dacha Qedroon gama jiru tokko dhaqe; inni, bartoonni isaas dhaabaa sana keessa lixan. Yesus yeroo baay’ee bartoota isaa wajjin achitti wal arga waan tureef, Yihudaan inni dabarsee isa kennuuf ture iddoo sana in beeka. Yommus Yihudaan loltuu kutata tokko, warra eegduu mana qulqullummaa, luboota angafootaa fi Fariisota biraa ergamanis, of duukaa buusee dhufe; jarri guca, ibsaa, mi’a lolaas in baatu turan.
\n\nYesus waan isatti dhufuuf jiru hundumaa beekee, ka’ee itti adeeme, “Eenyuun barbaaddu?” isaaniin jedhe.
\n\nIsaanimoo deebisanii, “Yesusin namicha biyya Naazireet” jedhan.
\n\nKana irratti Yesus, “Innoo, ana jedhe. (Yihudaa inni dabarsee isa kennus isaanumaa wajjin in dhaabbata ture.) kutati warra loltuu, angafni kumaas, karaa warra Yihudootaa immoo eegdonni mana qulqullummaa Yesusin qabanii hidhan.
\n\nPhilaaxos gaggeessan akkas jedhee gaafate, “Wanti isin namicha kana ittiin hadheessitan maali?”
\n\n“Utuu inni kun nama hamaa hojjetee ta’uu dhaabaate, nuyi sitti dabarsinee isa hin laannu ture” jedhan.
\n\nPhilaaxos immoo “Isinumti isa fudhadhaa, dhaqaati akka seera keessaniitti isatti faradaa!” isaanin jedhe. Warri Yihudootaa garuu, “Nuyi nama tokko illee ajjeesuuf seerri nuuf hin kennu” jedhan.
\n\n“Warra Rooma qofaa dha namni tokko akka du’uuf kan eeyyaman”. (kanas du’a attamiitiin du’uuf akka jiru tuquudhaaf kan inni jedhe, akka raawwatamuuf dubbatan.)
\n\n<b>Yohannis 19</b>
\n\nYommus Philaaxos Yesusin achii fuudhee reebsise. Warri loltuu gonfoo qoraattii hojjetanii, mataa isaa irra ka’aan; uffata dhiilgees itti uffisan. Gara isaatti deddeebi’aniis, “Attam ree, Yaa mootii Yihudoota!” jedhanii isa in kabalu turan.
\n\nPhilaaxoos ammas gad ba’ee, “Daba tokko illee akkan isa irratti hin argine akka beektaniif, kunoo, gara keessanittan gad isa baasa” isaanin jedhe.
\n\nYesus immoo gonfoo qoraatti kaa’aatee, uffata dhiilgees uffatee gad ba’e; yommus Philaaxos, “Namichi kunooti ilaalaa!” isaaniin jedhe. Luboonni warri angafoonni fi eegdonni yeroo isa argan, “Fannisi! Fannisi!” jedhanii iyyan.
\n\nPhilaaxos immoo, “Isin ofii keessanii fuudhaatii isa fannisaa, ani daba tokko illee isa irratti hin argine” isaanin jedhe.
\n\nWarri Yihudootaa deebisanii. “Nuyi seera tokko qabna; inni immoo ilma Waaqayyoo of godheera, kanaaf akka seera keenyaa sanatti du’uutu isa irra jira” jedhan.
\n\nPhilaaxos dubbii kana yommuu dhaga’e caalchisee in sodaate. Deebi’ees manichatti ol lixee, Yesusiin, “Ati eessaa dhufte?” jedhe.
\n\n Yesus garuu deebii hin deebifneef.
\n\nPhilaaxos kana irratti, “Anatti hin himtuu? Gad si dhiisuudhaaf akka ani humna qabu, akkasumas si fannisuudhaaf akka ani humna qabu hin beektu moo?” jedheen.
\n\nYesus garuu deebisee, “Utuu olii siif kennamuu dhaabatee, ati humna tokko illee ana irratti hin qabdu turte; kanaafis inni dabarsee sitti na kenne, cubbuu caalaa qaba” ittiin jedhe.
\n\nKana irraa kan ka’es Philaaxos isa gad dhiisuuf in dhama’ee…Yommus angafoonni luboota iyyanii “Balleessi, balleessi, isa fannisi!” jedhan. Yommus akka inni fannifamuuf dabarsee isaanitti is kenne. Isaan akkasitti Yesusin fuudhani adeeman. Yesus fannoo isaa ofii baatee, gara iddoo “Lafee mataa” yookiis afaan Ibraayisxiitti “Golgootaa” jedhamutti ba’e. achitti isa fannisan.
\n\nYesus amma wanti hunduu fiixaan ba’uu isaa beekee, dubbii macaafaa fiixaan baasuu dhaaf, “Nan dheebodhe” jedhe. Qodaan daadhiin waynii dhangaggaa’aan keessa guutee tokko achi in dhaabata ture; daadhi dhangaggaa’aa sanas, waan akka cumaa buqqee hadhaa’aa isa bishaan dhagnatti xuuxu tokkotti guutanii, hanxaxii hisophiitti kaa’anii afaan Yesusitti qaban. Yesus daadhii dhangaggaa’aa sana erga afaanin qabee booddee, “Fiixaan ba’eera” jedhe; mataa isaa jal’isee hafuura isaa kenne.
\n\nGuyyaan sun guyyaa itti qophaa’an; guyyaa sanbata isatti aanus guyyaa guddaa ture. Kanaaf dhagna warra fannifamanii, guyyaa Sanbataatti fannoo irra akka hin oolle gochuufdhaaf, lafeen miillan isaanii cabsamanii fannoo irraa akka gad buufamaniif, warri Yihudootaa Philaaxosin gaafatan.
\n\nAkkasitti warri loltuu dhufanii, miilla namicha isa duraa kan isa isaa wajjin fannifamees in cabsan. Gara Yesus dhufanii, kanaan dura du’uu isaa yommuu argan garuu miilla isaa hin cabsine. Haa ta’u iyyuu malee, warra loltuu keessaa inni tokko eeboodhaan cinaacha isaa warannaan, yommusuma dhiigni fi bishaan keessa lolaa’ee.
\n\nPhilaaxos tole jennaan Yoseef dhaqee reeffa Yesus fudhate. Niqoodemos immoo inni gaafa jalqabaa halkaniin Yesus bira dhufe waliin makaa qumbii fi sibirii naxirii dhibba tokko kan ta’u fuudhee iddoo sana dhaqe. Yommus reeffa Yesus fuudhanii akka amala awwaala Yihudootaatti, urgooftuu sana wajjin wayyaa quncee talbaa irraa hojjetameen kafanan. Lafa inni itti fannifamee sana immoo iddoon dhaaba tokko ture; iddoo dhaaba sanaa keessa awwaalli haaraan, kanaan dura namni keessatti hin awwaalamne tokko ture. Guyyaa warri Yihudootaa itti qophaa’an ta’e, awwaalichi dhi’ootti waan argameef, Yesusin achi keessa kaa’an.
\n\n<b>Yohannis 20</b>
\n\nGuyyaa jalqabaa torbaniitti (gaafa Sanbata guddaa) utuu dukkanaa’uutti jiru obboroodhaan, Maariyaam isheen Maqdala gara awwaalichaa dhuftee, dhagichi awwaalicha ittiin cufanii turan, awwaalicha irraa akka fuudhame argite. Isheen fiigaa gara Simoon Phexrosii fi gara bartuu isa kaan, isa Yesus jaallatee dhuftee, “Goofticha awwaala keessa fudhataniiru, eessa akka isa kaa’anis hin beeku!” jettee isaanitti himte.
\n\nYemmus Phexrosii fi bartuun inni kaan ba’aanii, gara awwaalichaa dhaqan. Isaan lamaan walii wajjin fiigan; bartuun inni kaan garuu Phexros dura darbee fiigee, dafee awwaalicha bira ga’e. iinnis gad jedhee kafanniachi akka jiru arge malee, keessa hin lixne.
\n\nSimoon Phexrosis immoo isa booddeedhaan dhufee, achumaan awwaalichatti ol lixee, kafanichi achi kaa’amee arge. Erbeen mataa Yesus irra ture garuu, kafanichaa wajjin hin kaa’amne, dachaafamee kophaatti iddoo tokko ture malee. Kana booddee bartuun inni kaan, inni Phexros dura awwaala bira ga’ee ture, keessa lixee, kana argee amanes. Macaafni, “Inni, warra du’an keessaa ka’uun in ta’aaf” in jedha, isaan garuu kana hamma ammaatti hin beekne. Kana booddee bartoonni deebi’anii manatti galan.
\n\nMaariyaam alaan awwaala bukkee dhaabbattee in boossi turte; isheen boo’aa gad jette awwaalicha keessa ilaalte. Ergamoonni Waaqayyo lama uffata adii uffatanii, iddoo Yesus kaa’amee ture, inni tokko mataa duraan, inni kaan immoo miilla jalaan utuu taa’anii argite.
\n\nIsaan yommus, “Dubartii nana, maalif boossa?” jedhanii ishee gaafatan.
\n\nIsheen immoo, “Gooftaa koo fudhataniiru; ani iddo isaan kaa’an hin beeku” jettee isaaniif deebifte.
\n\nKana jechaa yommuu garagalte, Yesusin argite. Inni achi dhaabata ture; isheen garuu Yesus ta’uu isaa hin barree.
\n\nYesus immoo, “Dubartii nana, maalif boossa? Eenyuun barbaadda?” jedhee ishee gaafate.
\n\nIsheen illee kun eegduu dha jettee, waan yaaddeef, “Gooftaa ko, ati asii fuutee iddoo tokkotti isa geessiteetta yoo ta’e, eessa akka isa keesse anatti himi, ani dhaqee isa nan fida” ittiin jette.
\n\nYommus Yesus “Maariyaam” ishee dhaan jedhe.
\n\nYemmus isheen gara isaatti garagaltee “Rabbuunii!” ittiin jette. (kana jechuunis “Barsiisa” jechuu dha.)
\n\nYommus immoo, “Ana hin qabin! Ani amma iyyuu gara abbaatti ol hin baanee; gara obboloota koo dhaqii, ‘Ani gara abbaa kootii fi abbaa keessaniitti, gara Waaqayyoo kootii fi Waaqayyoo keessaniitti ol nan ba’a’ jedhii isaanitti anaaf himi!” jedhee ishee abboome.
\n\nErgasii Maariyam isheen Magdalaa dhuftee, “Ani goofticha argeera. Inni dubbii kana anatti dubbateera” jettee bartootatti in himte.
\n\nGuyyaa jalqaba torbaniitti (gaafa Sanbata guddaa) sana galgala, bartoonni Yihudoota waan sodaataniif, mana cufatanii taa’an; yommus Yesus dhufee isaan gidduu dhaabbatee, “Nagaan isiniif haa ta’u isaanin jedhe.
\n\nKana erga dubbatee booddee harka isaa lamaanii fi cinaacha isaa isaanitti argisiise; bartoonnis goofticha arganii gammadan. Yesus ammas itti deebi’ee, “Nagaan isiniif haa ta’u” isaanin jedhe. Itti fufees, “Abbaan akkuma ana erge, ani immoo isin nan erga” jedhee isaanitti dubbate. Kana jechuun hafuura isaanitti baafatee, “Hafuura qulqulluu fudhadhaa!..jedhe.
\n\nBartooota isa kudha laman keessa Toomaas inni “Diidimos” jedhame tokko, Yommuu Yesus dhufe achi hin turre. Bartoonni warri kaanis, “Goofticha argineerra” jedhanii itti himan.
\n\nInni garuu, “Iddoo sibilichi ure, harka isaa lamaanitti yoon arge malee, quba koos iddoo sibilichi ure irra yoon kaa’e malee hin amanu” jedheen.
\n\nGuyyaa saddeet booddees bartoonni isaa ammas walitti qabamanii mana keessa turan, Toomaasis isaanii wajjin ture. Isaanii mana cufatanii utuu ta’aanii, Yesus dhufee isaan gidduu dhaabatee, “Nagaan isiniif haa ta’u!” isaanin jedhe.
\n\nKana booddee Toomaasiin, “Quba kee fidii as irra kaa’i, harka koo lamaan ilaali, harka kee fidiitii madaa cinaacha koo keessa kaa’i; kan hin amanne hin ta’in, kan amante ta’i malee!” jedhe.
\n\nToomaasis, “Gooftaa koo, Waaqayyo koo!” jedhee deebiseef.
\n\nYesus immoo, “Yaa Toomaas, waan ana argiteef amantee? Utuu anan hin argin kan amanan, attam haa gammadan!” ittiin jedhe.
\n\nWaan Waaqayyo dabarsee sif kenne ilaali. “	Amantii jaama gararraa” isa jedhu ilaali. Ittiin jedhee.
\n\nMacaafa Qulqulluu Afaan Oromoo isa haara irraa.
    </string>
    <string name="eyesus_lemin_mote_content">\n\nYesus maaliif du’ee? Duuni Yesus faayidaa maalii qabaa? Unuuf du’uus maaliif barbaachisee?
\n\nGaggeessitoonni amantii Yesusiin du’atti dabarsanii kennan. Sababiin isaanii immoo ‘Ani Waaqa dha’ jechuudhaan jecha arrabsoo dubbatteetta kan jedhu dha. Kanarraan kan ka’e ajjeefame. Garuu kana hunda isarratti raawwachuudhaaf aboo qabu turee?
\n\nDu’a Yesus dura michuu isaa kan ture Alazaar du’ee guyyoota afuriif boolla keessa tureera. Yesus garuu nama hunda fuula duratti du’aa isa kaase. Dhibee fi dhukkubbi hunda fayyiseera. Guyyaa dhaloota isaanii irraa kaasees kan iji isaanii hin argine, gonkumaa deemuu warra hin dandeenyelle fayyiseera. Yesus dinqii fi milikkitoota hedduu raawwateera. Sababii kanarraan kan ka’es otuu hin fannifamiin guyyoota muraasa dura, “Ilaalaa biyyi lafaa hundi isa duukaa bu’eera” jedhanii waa’ee isaa dubbatanii turan. Inni immoo irra de-ddeebi’ee Waaqa ta’uu isaa fi abbaa wajjinis tokko ta’uu isaa mirkaneessee ture. Humna hin daangeffamne qaba ture.
\n\nAkkaataa kanaan qacceedhaan, qoraattii isa mataa isaatti marameen, mismaara isa harkaa fi miilla isaatti rukutameen hin turre kan du’e. Fannicharratti suuta-suuta ukkaamfamee hin ajjeefamne. Inni yeroo kamiyyuu fannoo irraa bu’uu akka danda’a ture. Kanas dinqii fi milikkitoonni inni raawwachaa ture suni ragaa ta’uu danda’u.
Haalatti Yesus du’uu filate yoo ilaalle, namni tokko humna ittiin of oolchuu danda’u otuu qabuu, garuu beekaa akka nama bishaanitti of darbatee liqimfamee du’uu filateetti dha.
\n\nAkkaataa kanaan kaayyoon Yesus ifa dha. Unuuf jecha lubbuu isaa dabarsee kennuu akka filate akkas jechuudhaan dubbateera. “Lubbuu isaa waa’ee michoota isaaf dabarsee kennuurra jaalalli kana caalu eenyuufillee hin jiru”. Garuu maaliifi? Sababiin isaas garaa keenya yommuu ilaalu, gochaa keenyas yommuu argu, dhukkubsattoota, rakkattoota, dadhaboota, cubbamoota, jaamotaa fi warra isa duraa badne turre. Yoo nuti isa jaallachuudhaabaannellee, inni kan nu ilaalu akkasitti ture. Kana duwwaas utuu hin taanee nutis waan inni unuuf raawwate sana hunda akka hubannu barbaada. Inni dadhabbii keenya argee, fagoos dhaabatee nutti hin faradne yookaanis nu hin abaarre. Akka itti seentanitti keessaa ba’aa, kuni ana hin ilaallatu hin jenne. Rakkina keenyas hubachuuf hin dadhabne. Isa wajjin yoo walii galtanis yoo dhiistanis, nuti namoota gargaarsi nu barbaachisu akka taanetti unu ilaala. Gaarummaa inni unuuf qopheesse guutummaatti warra dandeenyee hin jiraanne, warra jireenyi wal-dhahe akka taanetti nu beeka.
\n\nKana hundumaan gamatti, du’aa bara-baraatiin isa irraa gar-gar baanee jiraachuu, jireenya bara-baraas gonkumaa otuu hin shaakaliin balaa keessa akka jirru ni beeka. Saba cubbuu keenya irraan kan ka’e akka isa irraa gar-gar citne ni beka. Kanaafis hanqina keenya kana hunda guutuudhaaf jedhee bakka keenya du’uu filate.
\n\nYoo isa galateeffanes, yoo dhiifnes, akka rakkina kana qabnu yoo hubannes, yoo dhiifnes, adabbii du’a keenyaa nurraa fudhate, adaba isa nuti adabamuu qabnu inni nuuf adabame. Egaa gochaawwan gariin akkasii kuni hundi gochaa nama waa’ee namaaf dhimma hin qabne tokkoo ta’uu gonkumaa hin danda’an.
\n\nFayyuu fi dhiifama argachuun kan nu barbaachisu akka taane amanuudhaan fageenya akkasii nu wajjin deeme. Yesus jaalala fafakkeessuu jedhee fannoo irratti hin dune. Kun akka ilaalcha Waaqayyootti baay’ee barbaachisaa ture. Sababa cubbuu keenyaatiin bara-baraaf isa irraa adda baanee du’uu yookaan immoo jireenyatti akka jiraannuuf inni qooda keenya du’uu qaba ture. Innis du’uu waan filateef karaa sana nuti dhiifama arganne. Isaa waliinis bara-baraaf wal-barre.
\n\nMacaafni qulqulluun waan kana yommuu ibsu, “Nama qajeelaaf jedhee namni du’u tarii argamuu danda’a ta’a. Garuu cubbamoota taanee utuu jirruu Kristos qooda keenya du’e. Kunis jaalala Waaqayyo nuuf qabu agarsiisa” jedha.
\n\nUtuu hin ajjeefamiin sa’tii muraasa dura, du’uu fi du’aa ka’uun isaa akka dhihaate waan beekuuf abbaa waliin yommuu du-dubbatu, waan gochaa jiru kana maaliif akka godhu, “…akka ati ana ergitee fi akka ati anaan jaallattetti isaaniinis jaallachuu kee addunyaan akka beekuuf” jechuudhaan ibseera.
\n\nKunis fayyuun nu barbaachisaa? Wanti nu keessa jiru, kan nuti hin arginee fi garuu Yesus kan argu maalidhaa? Reebamuu fi waa’ee keenya du’uuf gara fannoo deemuuf filachuun maaliif barbaachisee?
\n\nInni wanta nuti dadhabne ni araga. Obsa dhabeeyyii, warra wal-lollu, dheekkamtoota, gochaa keenya isa garaa nama gubu hunda ni arga jechuu dha. Miidhaa namootarraan geenya, namootis nu miidhu. Akka sadarkaa gaarummaa Waaqayyo nuuf qopheesseen jiraachuu hin dandeenyu. Kan Waaqayyoo yoo hafellee, akka nama tokkoottillee jiraachuu dadhabina. Nama dhugaa taana yoo jenne al tokko-tokko immoo ofii keenya gochaa nama leeyyaasisu raawwannee argamana. Egaa Waaqayyo qulqulluun inni mudaa hin qabne kana attamitti ilaalaa?
\n\nNuti sin barbaadnu jechuu keenya? Jireenya keenya keessa sin gashu jechuu keenya? Maaliif nu dhiisee hin deemne? Maaliif dugdasaa nuti hin garagashinee?
\n\nNuti gati gidiraa cubbuu keenyaa akka fudhannu gochuudhaa manna, nu dhiisee darbuu otuu danda’uu gara keenya dhufe. Gara jireenya keenyaa seene. Adabbii cubbuu keenyaas nuuf adabamee, du’a keenyas du’e.
\n\n“…Waaqayyo jaalala guddaa nuuf qaburraan kan ka’e, irra da-ddarbaa keenyaa du’oota taanee otuu jirruu, karaa Kristos jireenya nuuf kenne; kan fayyitan ayyaana isaanidha”.
\n\nCubbuu keenyaa argee akka hin arginetti maaliif hin darbinee? Jecha tokkichaanis dhiifama godheera maaliif hin jedhuu? Kana gochuun nuuf waan danda’amu nutti fakkaata. Garuu gatii fi baasii malee dhiifama gochuun hammeenya guddaa qaba. Ciminni cubbuu keenyaa fi jaalalli inni nuuf qabu, oolmaa hojiidhaan mul’atu isarraa barbaada.
\n\nDhimma kana caalmaatti hubachuu kan dandeenyu, nama nu miidhe tokkoof adeemsa dhiifama gochuu keessa yoo darbinedha. Tarii namni tokko miidhaa guuddaa nurraan ga’eera jennee kan yaadinu yoo jiraate, miidhaa sanaaf dhiifama gochuun baay’ee rakkisaa dha jennee haa yaadinu. Egaa Yesus dhiifama nuuf gochuu kan barbaade karaa gadi fageenya jireenya bara-baraatiini dha. Kan inni barbaadus guutummaan guutuutti akka dhiifama argannuufi dha. Inni amma kan barbaadu guutummaatti nu simachuu fi kana booda cubbuun keenya unuuf isa gidduutti golga akka hin taane. “Beenyaan cubbuu du’a waan ta’eef, kennaan Waaqayyoo garuu karaa gooftaa keenya Yesus Kristos jireenya bara baraa ti”.
\n\nInni waa’ee cubbuu keenyaaf du’e. Guyyoota sadii booda hunda mo’uudhaan du’aa ka’e. Isa cubbuunis ta’e duuti qabuu hin dandeenye. Nutis isatti taanee kanuma akka shaakallu barbaada. Gara isaa deemuudhaan, dhiifama nuuf godhee gara jireenya keenyaa akka dhufu gaafachuudhaan dhiifama inni nuuf qopheesse fudhachuun fedha keenyarratti hundaa’a.
\n\nErgamichi Yohannis yaada kana Macaafa qulqulluu keessatti akkas jechuudhaan ibseera, “Kanaaf jaalala Waaqayyo nuuf qabu beekina; ni amannas. Waaqayyo jaalala; namni jaalalaan jiraatu Waaqa keessa jiraata; Waaqnis isa keessa jiraata. Nus akka guyyaa murtiitti ija jabeenya qabaannuuf karaa kanaan jaalalli nu jidduutti guutuu ta’eera; sababiin isaas nu addunyaa kana irratti isuma fakkaannaatii”.
\n\nYesus amma gara jireenya kee akka dhufu isa affeeruu jaallattaa? Egaa karaatti kana gochuu dandeessu kunoo isa kana.
\n\n“Yaa Yesus amma gara jireenya koo akka dhuftu sin kadhadha. Cubbuu koo anaaf dhiisi. Waa’ee kootiif fannoo irratti waan duuteef sin galateeffadha. Jireenya koo ati akka fedha keetti gaggeessi. Amma gara jireenya koo waan dhuftee fi si wajjinis tokkummaa akkan qabaadhu waan naaf hayyamteef sin galateeffadha. Ameen”!
    </string>



</resources>
